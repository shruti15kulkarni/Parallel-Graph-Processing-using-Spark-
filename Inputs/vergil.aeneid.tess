<uerg. aen. 1.1>	arma uirumque cano troiae qui primus ab oris
<uerg. aen. 1.2>	italiam fato profugus lauiniaque uenit
<uerg. aen. 1.3>	litora multum ille et terris iactatus et alto
<uerg. aen. 1.4>	ui superum saeuae memorem iunonis ob iram;
<uerg. aen. 1.5>	multa quoque et bello passus dum conderet urbem
<uerg. aen. 1.6>	inferretque deos latio genus unde latinum
<uerg. aen. 1.7>	albanique patres atque altae moenia romae.
<uerg. aen. 1.8>	musa mihi causas memora quo numine laeso
<uerg. aen. 1.9>	quidue dolens regina deum tot uoluere casus
<uerg. aen. 1.10>	insignem pietate uirum tot adire labores
<uerg. aen. 1.11>	impulerit. tantaene animis caelestibus irae
<uerg. aen. 1.12>	urbs antiqua fuit tyrii tenuere coloni
<uerg. aen. 1.13>	karthago italiam contra tiberinaque longe
<uerg. aen. 1.14>	ostia diues opum studiisque asperrima belli;
<uerg. aen. 1.15>	quam iuno fertur terris magis omnibus unam
<uerg. aen. 1.16>	posthabita coluisse samo; hic illius arma
<uerg. aen. 1.17>	hic currus fuit; hoc regnum dea gentibus esse
<uerg. aen. 1.18>	si qua fata sinant iam tum tenditque fouetque.
<uerg. aen. 1.19>	progeniem sed enim troiano a sanguine duci
<uerg. aen. 1.20>	audierat tyrias olim quae uerteret arces;
<uerg. aen. 1.21>	hinc populum late regem belloque superbum
<uerg. aen. 1.22>	uenturum excidio libyae sic uoluere parcas.
<uerg. aen. 1.23>	id metuens ueterisque memor saturnia belli
<uerg. aen. 1.24>	prima quod ad troiam pro caris gesserat argis
<uerg. aen. 1.25>	necdum etiam causae irarum saeuique dolores
<uerg. aen. 1.26>	exciderant animo manet alta mente repostum
<uerg. aen. 1.27>	iudicium paridis spretaeque iniuria formae
<uerg. aen. 1.28>	et genus inuisum et rapti ganymedis honores.
<uerg. aen. 1.29>	his accensa super iactatos aequore toto
<uerg. aen. 1.30>	troas reliquias danaum atque immitis achilli
<uerg. aen. 1.31>	arcebat longe latio multosque per annos
<uerg. aen. 1.32>	errabant acti fatis maria omnia circum.
<uerg. aen. 1.33>	tantae molis erat romanam condere gentem!
<uerg. aen. 1.34>	uix e conspectu siculae telluris in altum
<uerg. aen. 1.35>	uela dabant laeti et spumas salis aere ruebant
<uerg. aen. 1.36>	cum iuno aeternum seruans sub pectore uolnus
<uerg. aen. 1.37>	haec secum "mene incepto desistere uictam
<uerg. aen. 1.38>	nec posse italia teucrorum auertere regem
<uerg. aen. 1.39>	quippe uetor fatis. pallasne exurere classem
<uerg. aen. 1.40>	argiuum atque ipsos potuit submergere ponto
<uerg. aen. 1.41>	unius ob noxam et furias aiacis oilei
<uerg. aen. 1.42>	ipsa iouis rapidum iaculata e nubibus ignem
<uerg. aen. 1.43>	disiecitque rates euertitque aequora uentis
<uerg. aen. 1.44>	illum expirantem transfixo pectore flammas
<uerg. aen. 1.45>	turbine corripuit scopuloque infixit acuto.
<uerg. aen. 1.46>	ast ego quae diuom incedo regina iouisque
<uerg. aen. 1.47>	et soror et coniunx una cum gente tot annos
<uerg. aen. 1.48>	bella gero!  et quisquam numen iunonis adoret
<uerg. aen. 1.49>	praeterea aut supplex aris imponet honorem"
<uerg. aen. 1.50>	talia flammato secum dea corde uolutans
<uerg. aen. 1.51>	nimborum in patriam loca feta furentibus austris
<uerg. aen. 1.52>	aeoliam uenit. hic uasto rex aeolus antro
<uerg. aen. 1.53>	luctantes uentos tempestatesque sonoras
<uerg. aen. 1.54>	imperio premit ac uinclis et carcere frenat.
<uerg. aen. 1.55>	illi indignantes magno cum murmure montis
<uerg. aen. 1.56>	circum claustra fremunt; celsa sedet aeolus arce
<uerg. aen. 1.57>	sceptra tenens mollitque animos et temperat iras.
<uerg. aen. 1.58>	ni faciat maria ac terras caelumque profundum
<uerg. aen. 1.59>	quippe ferant rapidi secum uerrantque per auras.
<uerg. aen. 1.60>	sed pater omnipotens speluncis abdidit atris
<uerg. aen. 1.61>	hoc metuens molemque et montis insuper altos
<uerg. aen. 1.62>	imposuit regemque dedit qui foedere certo
<uerg. aen. 1.63>	et premere et laxas sciret dare iussus habenas.
<uerg. aen. 1.64>	ad quem tum iuno supplex his uocibus usa est
<uerg. aen. 1.65>	"aeole namque tibi diuom pater atque hominum rex
<uerg. aen. 1.66>	et mulcere dedit fluctus et tollere uento
<uerg. aen. 1.67>	gens inimica mihi tyrrhenum nauigat aequor
<uerg. aen. 1.68>	ilium in italiam portans uictosque penates
<uerg. aen. 1.69>	incute uim uentis submersasque obrue puppes
<uerg. aen. 1.70>	aut age diuersos et disiice corpora ponto.
<uerg. aen. 1.71>	sunt mihi bis septem praestanti corpore nymphae
<uerg. aen. 1.72>	quarum quae forma pulcherrima deiopea
<uerg. aen. 1.73>	conubio iungam stabili propriamque dicabo
<uerg. aen. 1.74>	omnis ut tecum meritis pro talibus annos
<uerg. aen. 1.75>	exigat et pulchra faciat te prole parentem."
<uerg. aen. 1.76>	aeolus haec contra "tuus o regina quid optes
<uerg. aen. 1.77>	explorare labor; mihi iussa capessere fas est.
<uerg. aen. 1.78>	tu mihi quodcumque hoc regni tu sceptra iouemque
<uerg. aen. 1.79>	concilias tu das epulis accumbere diuom
<uerg. aen. 1.80>	nimborumque facis tempestatumque potentem."
<uerg. aen. 1.81>	haec ubi dicta cauum conuersa cuspide montem
<uerg. aen. 1.82>	impulit in latus ac uenti uelut agmine facto
<uerg. aen. 1.83>	qua data porta ruunt et terras turbine perflant.
<uerg. aen. 1.84>	incubuere mari totumque a sedibus imis
<uerg. aen. 1.85>	una eurusque notusque ruunt creberque procellis
<uerg. aen. 1.86>	africus et uastos uoluunt ad litora fluctus.
<uerg. aen. 1.87>	insequitur clamorque uirum stridorque rudentum.
<uerg. aen. 1.88>	eripiunt subito nubes caelumque diemque
<uerg. aen. 1.89>	teucrorum ex oculis; ponto nox incubat atra.
<uerg. aen. 1.90>	intonuere poli et crebris micat ignibus aether
<uerg. aen. 1.91>	praesentemque uiris intentant omnia mortem.
<uerg. aen. 1.92>	extemplo aeneae soluuntur frigore membra
<uerg. aen. 1.93>	ingemit et duplicis tendens ad sidera palmas
<uerg. aen. 1.94>	talia uoce refert "o terque quaterque beati
<uerg. aen. 1.95>	quis ante ora patrum troiae sub moenibus altis
<uerg. aen. 1.96>	contigit oppetere! o danaum fortissime gentis
<uerg. aen. 1.97>	tydide! mene iliacis occumbere campis
<uerg. aen. 1.98>	non potuisse tuaque animam hanc effundere dextra
<uerg. aen. 1.99>	saeuus ubi aeacidae telo iacet hector ubi ingens
<uerg. aen. 1.100>	sarpedon ubi tot simois correpta sub undis
<uerg. aen. 1.101>	scuta uirum galeasque et fortia corpora uoluit"
<uerg. aen. 1.102>	talia iactanti stridens aquilone procella
<uerg. aen. 1.103>	uelum aduersa ferit fluctusque ad sidera tollit.
<uerg. aen. 1.104>	franguntur remi; tum prora auertit et undis
<uerg. aen. 1.105>	dat latus; insequitur cumulo praeruptus aquae mons.
<uerg. aen. 1.106>	hi summo in fluctu pendent; his unda dehiscens
<uerg. aen. 1.107>	terram inter fluctus aperit; furit aestus harenis.
<uerg. aen. 1.108>	tris notus abreptas in saxa latentia torquet
<uerg. aen. 1.109>	saxa uocant itali mediis quae in fluctibus aras
<uerg. aen. 1.110>	dorsum immane mari summo; tris eurus ab alto
<uerg. aen. 1.111>	in breuia et syrtis urguet miserabile uisu
<uerg. aen. 1.112>	inliditque uadis atque aggere cingit harenae.
<uerg. aen. 1.113>	unam quae lycios fidumque uehebat oronten
<uerg. aen. 1.114>	ipsius ante oculos ingens a uertice pontus
<uerg. aen. 1.115>	in puppim ferit excutitur pronusque magister
<uerg. aen. 1.116>	uoluitur in caput; ast illam ter fluctus ibidem
<uerg. aen. 1.117>	torquet agens circum et rapidus uorat aequore uortex.
<uerg. aen. 1.118>	adparent rari nantes in gurgite uasto
<uerg. aen. 1.119>	arma uirum tabulaeque et troia gaza per undas.
<uerg. aen. 1.120>	iam ualidam ilionei nauem iam fortis achati
<uerg. aen. 1.121>	et qua uectus abas et qua grandaeuus aletes
<uerg. aen. 1.122>	uicit hiems; laxis laterum compagibus omnes
<uerg. aen. 1.123>	accipiunt inimicum imbrem rimisque fatiscunt.
<uerg. aen. 1.124>	interea magno misceri murmure pontum
<uerg. aen. 1.125>	emissamque hiemem sensit neptunus et imis
<uerg. aen. 1.126>	stagna refusa uadis grauiter commotus; et alto
<uerg. aen. 1.127>	prospiciens summa placidum caput extulit unda.
<uerg. aen. 1.128>	disiectam aeneae toto uidet aequore classem
<uerg. aen. 1.129>	fluctibus oppressos troas caelique ruina
<uerg. aen. 1.130>	nec latuere doli fratrem iunonis et irae.
<uerg. aen. 1.131>	eurum ad se zephyrumque uocat dehinc talia fatur
<uerg. aen. 1.132>	"tantane uos generis tenuit fiducia uestri
<uerg. aen. 1.133>	iam caelum terramque meo sine numine uenti
<uerg. aen. 1.134>	miscere et tantas audetis tollere moles
<uerg. aen. 1.135>	quos egosed motos praestat componere fluctus.
<uerg. aen. 1.136>	post mihi non simili poena commissa luetis.
<uerg. aen. 1.137>	maturate fugam regique haec dicite uestro
<uerg. aen. 1.138>	non illi imperium pelagi saeuumque tridentem
<uerg. aen. 1.139>	sed mihi sorte datum. tenet ille immania saxa
<uerg. aen. 1.140>	uestras eure domos; illa se iactet in aula
<uerg. aen. 1.141>	aeolus et clauso uentorum carcere regnet."
<uerg. aen. 1.142>	sic ait et dicto citius tumida aequora placat
<uerg. aen. 1.143>	collectasque fugat nubes solemque reducit.
<uerg. aen. 1.144>	cymothoe simul et triton adnixus acuto
<uerg. aen. 1.145>	detrudunt nauis scopulo; leuat ipse tridenti;
<uerg. aen. 1.146>	et uastas aperit syrtis et temperat aequor
<uerg. aen. 1.147>	atque rotis summas leuibus perlabitur undas.
<uerg. aen. 1.148>	ac ueluti magno in populo cum saepe coorta est
<uerg. aen. 1.149>	seditio saeuitque animis ignobile uolgus
<uerg. aen. 1.150>	iamque faces et saxa uolantfuror arma ministrat;
<uerg. aen. 1.151>	tum pietate grauem ac meritis si forte uirum quem
<uerg. aen. 1.152>	conspexere silent arrectisque auribus adstant;
<uerg. aen. 1.153>	ille regit dictis animos et pectora mulcet
<uerg. aen. 1.154>	sic cunctus pelagi cecidit fragor aequora postquam
<uerg. aen. 1.155>	prospiciens genitor caeloque inuectus aperto
<uerg. aen. 1.156>	flectit equos curruque uolans dat lora secundo.
<uerg. aen. 1.157>	defessi aeneadae quae proxima litora cursu
<uerg. aen. 1.158>	contendunt petere et libyae uertuntur ad oras.
<uerg. aen. 1.159>	est in secessu longo locus insula portum
<uerg. aen. 1.160>	efficit obiectu laterum quibus omnis ab alto
<uerg. aen. 1.161>	frangitur inque sinus scindit sese unda reductos.
<uerg. aen. 1.162>	hinc atque hinc uastae rupes geminique minantur
<uerg. aen. 1.163>	in caelum scopuli quorum sub uertice late
<uerg. aen. 1.164>	aequora tuta silent; tum siluis scaena coruscis
<uerg. aen. 1.165>	desuper horrentique atrum nemus imminet umbra.
<uerg. aen. 1.166>	fronte sub aduersa scopulis pendentibus antrum
<uerg. aen. 1.167>	intus aquae dulces uiuoque sedilia saxo
<uerg. aen. 1.168>	nympharum domus hic fessas non uincula nauis
<uerg. aen. 1.169>	ulla tenent unco non alligat ancora morsu.
<uerg. aen. 1.170>	huc septem aeneas collectis nauibus omni
<uerg. aen. 1.171>	ex numero subit; ac magno telluris amore
<uerg. aen. 1.172>	egressi optata potiuntur troes harena
<uerg. aen. 1.173>	et sale tabentis artus in litore ponunt.
<uerg. aen. 1.174>	ac primum silici scintillam excudit achates
<uerg. aen. 1.175>	succepitque ignem foliis atque arida circum
<uerg. aen. 1.176>	nutrimenta dedit rapuitque in fomite flammam.
<uerg. aen. 1.177>	tum cererem corruptam undis cerealiaque arma
<uerg. aen. 1.178>	expediunt fessi rerum frugesque receptas
<uerg. aen. 1.179>	et torrere parant flammis et frangere saxo.
<uerg. aen. 1.180>	aeneas scopulum interea conscendit et omnem
<uerg. aen. 1.181>	prospectum late pelago petit anthea si quem
<uerg. aen. 1.182>	iactatum uento uideat phrygiasque biremis
<uerg. aen. 1.183>	aut capyn aut celsis in puppibus arma caici.
<uerg. aen. 1.184>	nauem in conspectu nullam tris litore ceruos
<uerg. aen. 1.185>	prospicit errantis; hos tota armenta sequuntur
<uerg. aen. 1.186>	a tergo et longum per uallis pascitur agmen.
<uerg. aen. 1.187>	constitit hic arcumque manu celerisque sagittas
<uerg. aen. 1.188>	corripuit fidus quae tela gerebat achates;
<uerg. aen. 1.189>	ductoresque ipsos primum capita alta ferentis
<uerg. aen. 1.190>	cornibus arboreis sternit tum uolgus et omnem
<uerg. aen. 1.191>	miscet agens telis nemora inter frondea turbam;
<uerg. aen. 1.192>	nec prius absistit quam septem ingentia uictor
<uerg. aen. 1.193>	corpora fundat humi et numerum cum nauibus aequet.
<uerg. aen. 1.194>	hinc portum petit et socios partitur in omnes.
<uerg. aen. 1.195>	uina bonus quae deinde cadis onerarat acestes
<uerg. aen. 1.196>	litore trinacrio dederatque abeuntibus heros
<uerg. aen. 1.197>	diuidit et dictis maerentia pectora mulcet
<uerg. aen. 1.198>	"o sociineque enim ignari sumus ante malorum
<uerg. aen. 1.199>	o passi grauiora dabit deus his quoque finem.
<uerg. aen. 1.200>	uos et scyllaeam rabiem penitusque sonantis
<uerg. aen. 1.201>	accestis scopulos uos et cyclopea saxa
<uerg. aen. 1.202>	experti reuocate animos maestumque timorem
<uerg. aen. 1.203>	mittite forsan et haec olim meminisse iuuabit.
<uerg. aen. 1.204>	per uarios casus per tot discrimina rerum
<uerg. aen. 1.205>	tendimus in latium; sedes ubi fata quietas
<uerg. aen. 1.206>	ostendunt; illic fas regna resurgere troiae.
<uerg. aen. 1.207>	durate et uosmet rebus seruate secundis."
<uerg. aen. 1.208>	talia uoce refert curisque ingentibus aeger
<uerg. aen. 1.209>	spem uoltu simulat premit altum corde dolorem.
<uerg. aen. 1.210>	illi se praedae accingunt dapibusque futuris;
<uerg. aen. 1.211>	tergora deripiunt costis et uiscera nudant;
<uerg. aen. 1.212>	pars in frusta secant ueribusque trementia figunt;
<uerg. aen. 1.213>	litore aena locant alii flammasque ministrant.
<uerg. aen. 1.214>	tum uictu reuocant uires fusique per herbam
<uerg. aen. 1.215>	implentur ueteris bacchi pinguisque ferinae.
<uerg. aen. 1.216>	postquam exempta fames epulis mensaeque remotae
<uerg. aen. 1.217>	amissos longo socios sermone requirunt
<uerg. aen. 1.218>	spemque metumque inter dubii seu uiuere credant
<uerg. aen. 1.219>	siue extrema pati nec iam exaudire uocatos.
<uerg. aen. 1.220>	praecipue pius aeneas nunc acris oronti
<uerg. aen. 1.221>	nunc amyci casum gemit et crudelia secum
<uerg. aen. 1.222>	fata lyci fortemque gyan fortemque cloanthum.
<uerg. aen. 1.223>	et iam finis erat cum iuppiter aethere summo
<uerg. aen. 1.224>	despiciens mare ueliuolum terrasque iacentis
<uerg. aen. 1.225>	litoraque et latos populos sic uertice caeli
<uerg. aen. 1.226>	constitit et libyae defixit lumina regnis.
<uerg. aen. 1.227>	atque illum talis iactantem pectore curas
<uerg. aen. 1.228>	tristior et lacrimis oculos suffusa nitentis
<uerg. aen. 1.229>	adloquitur uenus "o qui res hominumque deumque
<uerg. aen. 1.230>	aeternis regis imperiis et fulmine terres
<uerg. aen. 1.231>	quid meus aeneas in te committere tantum
<uerg. aen. 1.232>	quid troes potuere quibus tot funera passis
<uerg. aen. 1.233>	cunctus ob italiam terrarum clauditur orbis
<uerg. aen. 1.234>	certe hinc romanos olim uoluentibus annis
<uerg. aen. 1.235>	hinc fore ductores reuocato a sanguine teucri
<uerg. aen. 1.236>	qui mare qui terras omni dicione tenerent
<uerg. aen. 1.237>	pollicitus quae te genitor sententia uertit
<uerg. aen. 1.238>	hoc equidem occasum troiae tristisque ruinas
<uerg. aen. 1.239>	solabar fatis contraria fata rependens;
<uerg. aen. 1.240>	nunc eadem fortuna uiros tot casibus actos
<uerg. aen. 1.241>	insequitur. quem das finem rex magne laborum
<uerg. aen. 1.242>	antenor potuit mediis elapsus achiuis
<uerg. aen. 1.243>	illyricos penetrare sinus atque intima tutus
<uerg. aen. 1.244>	regna liburnorum et fontem superare timaui
<uerg. aen. 1.245>	unde per ora nouem uasto cum murmure montis
<uerg. aen. 1.246>	it mare proruptum et pelago premit arua sonanti.
<uerg. aen. 1.247>	hic tamen ille urbem pataui sedesque locauit
<uerg. aen. 1.248>	teucrorum et genti nomen dedit armaque fixit
<uerg. aen. 1.249>	troia; nunc placida compostus pace quiescit
<uerg. aen. 1.250>	nos tua progenies caeli quibus adnuis arcem
<uerg. aen. 1.251>	nauibus (infandum!) amissis unius ob iram
<uerg. aen. 1.252>	prodimur atque italis longe disiungimur oris.
<uerg. aen. 1.253>	hic pietatis honos sic nos in sceptra reponis"
<uerg. aen. 1.254>	olli subridens hominum sator atque deorum
<uerg. aen. 1.255>	uoltu quo caelum tempestatesque serenat
<uerg. aen. 1.256>	oscula libauit natae dehinc talia fatur
<uerg. aen. 1.257>	"parce metu cytherea manent immota tuorum
<uerg. aen. 1.258>	fata tibi; cernes urbem et promissa lauini
<uerg. aen. 1.259>	moenia sublimemque feres ad sidera caeli
<uerg. aen. 1.260>	magnanimum aenean; neque me sententia uertit.
<uerg. aen. 1.261>	hic tibi (fabor enim quando haec te cura remordet
<uerg. aen. 1.262>	longius et uoluens fatorum arcana mouebo)
<uerg. aen. 1.263>	bellum ingens geret italia populosque feroces
<uerg. aen. 1.264>	contundet moresque uiris et moenia ponet
<uerg. aen. 1.265>	tertia dum latio regnantem uiderit aestas
<uerg. aen. 1.266>	ternaque transierint rutulis hiberna subactis.
<uerg. aen. 1.267>	at puer ascanius cui nunc cognomen iulo
<uerg. aen. 1.268>	additurilus erat dum res stetit ilia regno
<uerg. aen. 1.269>	triginta magnos uoluendis mensibus orbis
<uerg. aen. 1.270>	imperio explebit regnumque ab sede lauini
<uerg. aen. 1.271>	transferet et longam multa ui muniet albam.
<uerg. aen. 1.272>	hic iam ter centum totos regnabitur annos
<uerg. aen. 1.273>	gente sub hectorea donec regina sacerdos
<uerg. aen. 1.274>	marte grauis geminam partu dabit ilia prolem.
<uerg. aen. 1.275>	inde lupae fuluo nutricis tegmine laetus
<uerg. aen. 1.276>	romulus excipiet gentem et mauortia condet
<uerg. aen. 1.277>	moenia romanosque suo de nomine dicet.
<uerg. aen. 1.278>	his ego nec metas rerum nec tempora pono;
<uerg. aen. 1.279>	imperium sine fine dedi. quin aspera iuno
<uerg. aen. 1.280>	quae mare nunc terrasque metu caelumque fatigat
<uerg. aen. 1.281>	consilia in melius referet mecumque fouebit
<uerg. aen. 1.282>	romanos rerum dominos gentemque togatam
<uerg. aen. 1.283>	sic placitum. ueniet lustris labentibus aetas
<uerg. aen. 1.284>	cum domus assaraci phthiam clarasque mycenas
<uerg. aen. 1.285>	seruitio premet ac uictis dominabitur argis.
<uerg. aen. 1.286>	nascetur pulchra troianus origine caesar
<uerg. aen. 1.287>	imperium oceano famam qui terminet astris
<uerg. aen. 1.288>	iulius a magno demissum nomen iulo.
<uerg. aen. 1.289>	hunc tu olim caelo spoliis orientis onustum
<uerg. aen. 1.290>	accipies secura; uocabitur hic quoque uotis.
<uerg. aen. 1.291>	aspera tum positis mitescent saecula bellis;
<uerg. aen. 1.292>	cana fides et uesta remo cum fratre quirinus
<uerg. aen. 1.293>	iura dabunt; dirae ferro et compagibus artis
<uerg. aen. 1.294>	claudentur belli portae; furor impius intus
<uerg. aen. 1.295>	saeua sedens super arma et centum uinctus aenis
<uerg. aen. 1.296>	post tergum nodis fremet horridus ore cruento."
<uerg. aen. 1.297>	haec ait et maia genitum demittit ab alto
<uerg. aen. 1.298>	ut terrae utque nouae pateant karthaginis arces
<uerg. aen. 1.299>	hospitio teucris ne fati nescia dido
<uerg. aen. 1.300>	finibus arceret uolat ille per aera magnum
<uerg. aen. 1.301>	remigio alarum ac libyae citus adstitit oris.
<uerg. aen. 1.302>	et iam iussa facit ponuntque ferocia poeni
<uerg. aen. 1.303>	corda uolente deo; in primis regina quietum
<uerg. aen. 1.304>	accipit in teucros animum mentemque benignam.
<uerg. aen. 1.305>	at pius aeneas per noctem plurima uoluens
<uerg. aen. 1.306>	ut primum lux alma data est exire locosque
<uerg. aen. 1.307>	explorare nouos quas uento accesserit oras
<uerg. aen. 1.308>	qui teneant nam inculta uidet hominesne feraene
<uerg. aen. 1.309>	quaerere constituit sociisque exacta referre
<uerg. aen. 1.310>	classem in conuexo nemorum sub rupe cauata
<uerg. aen. 1.311>	arboribus clausam circum atque horrentibus umbris
<uerg. aen. 1.312>	occulit; ipse uno graditur comitatus achate
<uerg. aen. 1.313>	bina manu lato crispans hastilia ferro.
<uerg. aen. 1.314>	cui mater media sese tulit obuia silua
<uerg. aen. 1.315>	uirginis os habitumque gerens et uirginis arma
<uerg. aen. 1.316>	spartanae uel qualis equos threissa fatigat
<uerg. aen. 1.317>	harpalyce uolucremque fuga praeuertitur hebrum.
<uerg. aen. 1.318>	namque umeris de more habilem suspenderat arcum
<uerg. aen. 1.319>	uenatrix dederatque comam diffundere uentis
<uerg. aen. 1.320>	nuda genu nodoque sinus collecta fluentis.
<uerg. aen. 1.321>	ac prior "heus" inquit "iuuenes monstrate mearum
<uerg. aen. 1.322>	uidistis si quam hic errantem forte sororum
<uerg. aen. 1.323>	succinctam pharetra et maculosae tegmine lyncis
<uerg. aen. 1.324>	aut spumantis apri cursum clamore prementem."
<uerg. aen. 1.325>	sic uenus; et ueneris contra sic filius orsus
<uerg. aen. 1.326>	"nulla tuarum audita mihi neque uisa sororum
<uerg. aen. 1.327>	o quam te memorem uirgo namque haud tibi uoltus
<uerg. aen. 1.328>	mortalis nec uox hominem sonat o dea certe
<uerg. aen. 1.329>	an phoebi soror an nympharum sanguinis una
<uerg. aen. 1.330>	sis felix nostrumque leues quaecumque laborem
<uerg. aen. 1.331>	et quo sub caelo tandem quibus orbis in oris
<uerg. aen. 1.332>	iactemur doceas. ignari hominumque locorumque
<uerg. aen. 1.333>	erramus uento huc uastis et fluctibus acti
<uerg. aen. 1.334>	multa tibi ante aras nostra cadet hostia dextra."
<uerg. aen. 1.335>	tum uenus "haud equidem tali me dignor honore;
<uerg. aen. 1.336>	uirginibus tyriis mos est gestare pharetram
<uerg. aen. 1.337>	purpureoque alte suras uincire cothurno.
<uerg. aen. 1.338>	punica regna uides tyrios et agenoris urbem;
<uerg. aen. 1.339>	sed fines libyci genus intractabile bello.
<uerg. aen. 1.340>	imperium dido tyria regit urbe profecta
<uerg. aen. 1.341>	germanum fugiens. longa est iniuria longae
<uerg. aen. 1.342>	ambages; sed summa sequar fastigia rerum.
<uerg. aen. 1.343>	"huic coniunx sychaeus erat ditissimus agri
<uerg. aen. 1.344>	phoenicum et magno miserae dilectus amore
<uerg. aen. 1.345>	cui pater intactam dederat primisque iugarat
<uerg. aen. 1.346>	ominibus. sed regna tyri germanus habebat
<uerg. aen. 1.347>	pygmalion scelere ante alios immanior omnes.
<uerg. aen. 1.348>	quos inter medius uenit furor. ille sychaeum
<uerg. aen. 1.349>	impius ante aras atque auri caecus amore
<uerg. aen. 1.350>	clam ferro incautum superat securus amorum
<uerg. aen. 1.351>	germanae; factumque diu celauit et aegram
<uerg. aen. 1.352>	multa malus simulans uana spe lusit amantem.
<uerg. aen. 1.353>	ipsa sed in somnis inhumati uenit imago
<uerg. aen. 1.354>	coniugis ora modis attollens pallida miris
<uerg. aen. 1.355>	crudeles aras traiectaque pectora ferro
<uerg. aen. 1.356>	nudauit caecumque domus scelus omne retexit.
<uerg. aen. 1.357>	tum celerare fugam patriaque excedere suadet
<uerg. aen. 1.358>	auxiliumque uiae ueteres tellure recludit
<uerg. aen. 1.359>	thesauros ignotum argenti pondus et auri.
<uerg. aen. 1.360>	his commota fugam dido sociosque parabat
<uerg. aen. 1.361>	conueniunt quibus aut odium crudele tyranni
<uerg. aen. 1.362>	aut metus acer erat; nauis quae forte paratae
<uerg. aen. 1.363>	corripiunt onerantque auro portantur auari
<uerg. aen. 1.364>	pygmalionis opes pelago; dux femina facti.
<uerg. aen. 1.365>	deuenere locos ubi nunc ingentia cernis
<uerg. aen. 1.366>	moenia surgentemque nouae karthaginis arcem
<uerg. aen. 1.367>	mercatique solum facti de nomine byrsam
<uerg. aen. 1.368>	taurino quantum possent circumdare tergo.
<uerg. aen. 1.369>	sed uos qui tandem quibus aut uenistis ab oris
<uerg. aen. 1.370>	quoue tenetis iter "quaerenti talibus ille
<uerg. aen. 1.371>	suspirans imoque trahens a pectore uocem
<uerg. aen. 1.372>	"o dea si prima repetens ab origine pergam
<uerg. aen. 1.373>	et uacet annalis nostrorum audire laborum
<uerg. aen. 1.374>	ante diem clauso componat uesper olympo.
<uerg. aen. 1.375>	nos troia antiqua si uestras forte per auris
<uerg. aen. 1.376>	troiae nomen iit diuersa per aequora uectos
<uerg. aen. 1.377>	forte sua libycis tempestas adpulit oris.
<uerg. aen. 1.378>	sum pius aeneas raptos qui ex hoste penates
<uerg. aen. 1.379>	classe ueho mecum fama super aethera notus.
<uerg. aen. 1.380>	italiam quaero patriam et genus ab ioue summo.
<uerg. aen. 1.381>	bis denis phrygium conscendi nauibus aequor
<uerg. aen. 1.382>	matre dea monstrante uiam data fata secutus;
<uerg. aen. 1.383>	uix septem conuolsae undis euroque supersunt.
<uerg. aen. 1.384>	ipse ignotus egens libyae deserta peragro
<uerg. aen. 1.385>	europa atque asia pulsus." nec plura querentem
<uerg. aen. 1.386>	passa uenus medio sic interfata dolore est
<uerg. aen. 1.387>	"quisquis es haud credo inuisus caelestibus auras
<uerg. aen. 1.388>	uitalis carpis tyriam qui adueneris urbem.
<uerg. aen. 1.389>	perge modo atque hinc te reginae ad limina perfer
<uerg. aen. 1.390>	namque tibi reduces socios classemque relatam
<uerg. aen. 1.391>	nuntio et in tutum uersis aquilonibus actam
<uerg. aen. 1.392>	ni frustra augurium uani docuere parentes.
<uerg. aen. 1.393>	aspice bis senos laetantis agmine cycnos
<uerg. aen. 1.394>	aetheria quos lapsa plaga iouis ales aperto
<uerg. aen. 1.395>	turbabat caelo; nunc terras ordine longo
<uerg. aen. 1.396>	aut capere aut captas iam despectare uidentur
<uerg. aen. 1.397>	ut reduces illi ludunt stridentibus alis
<uerg. aen. 1.398>	et coetu cinxere polum cantusque dedere
<uerg. aen. 1.399>	haud aliter puppesque tuae pubesque tuorum
<uerg. aen. 1.400>	aut portum tenet aut pleno subit ostia uelo.
<uerg. aen. 1.401>	perge modo et qua te ducit uia dirige gressum."
<uerg. aen. 1.402>	dixit et auertens rosea ceruice refulsit
<uerg. aen. 1.403>	ambrosiaeque comae diuinum uertice odorem
<uerg. aen. 1.404>	spirauere pedes uestis defluxit ad imos
<uerg. aen. 1.405>	et uera incessu patuit dea. ille ubi matrem
<uerg. aen. 1.406>	adgnouit tali fugientem est uoce secutus
<uerg. aen. 1.407>	"quid natum totiens crudelis tu quoque falsis
<uerg. aen. 1.408>	ludis imaginibus cur dextrae iungere dextram
<uerg. aen. 1.409>	non datur ac ueras audire et reddere uoces"
<uerg. aen. 1.410>	talibus incusat gressumque ad moenia tendit
<uerg. aen. 1.411>	at uenus obscuro gradientes aere saepsit
<uerg. aen. 1.412>	et multo nebulae circum dea fudit amictu
<uerg. aen. 1.413>	cernere ne quis eos neu quis contingere posset
<uerg. aen. 1.414>	moliriue moram aut ueniendi poscere causas.
<uerg. aen. 1.415>	ipsa paphum sublimis abit sedesque reuisit
<uerg. aen. 1.416>	laeta suas ubi templum illi centumque sabaeo
<uerg. aen. 1.417>	ture calent arae sertisque recentibus halant.
<uerg. aen. 1.418>	corripuere uiam interea qua semita monstrat.
<uerg. aen. 1.419>	iamque ascendebant collem qui plurimus urbi
<uerg. aen. 1.420>	imminet aduersasque adspectat desuper arces.
<uerg. aen. 1.421>	miratur molem aeneas magalia quondam
<uerg. aen. 1.422>	miratur portas strepitumque et strata uiarum.
<uerg. aen. 1.423>	instant ardentes tyrii pars ducere muros
<uerg. aen. 1.424>	molirique arcem et manibus subuoluere saxa
<uerg. aen. 1.425>	pars optare locum tecto et concludere sulco.
<uerg. aen. 1.426>	[iura magistratusque legunt sanctumque senatum;]
<uerg. aen. 1.427>	hic portus alii effodiunt; hic alta theatris
<uerg. aen. 1.428>	fundamenta locant alii immanisque columnas
<uerg. aen. 1.429>	rupibus excidunt scaenis decora alta futuris.
<uerg. aen. 1.430>	qualis apes aestate noua per florea rura
<uerg. aen. 1.431>	exercet sub sole labor cum gentis adultos
<uerg. aen. 1.432>	educunt fetus aut cum liquentia mella
<uerg. aen. 1.433>	stipant et dulci distendunt nectare cellas
<uerg. aen. 1.434>	aut onera accipiunt uenientum aut agmine facto
<uerg. aen. 1.435>	ignauom fucos pecus a praesepibus arcent
<uerg. aen. 1.436>	feruet opus redolentque thymo fragrantia mella.
<uerg. aen. 1.437>	"o fortunati quorum iam moenia surgunt!"
<uerg. aen. 1.438>	aeneas ait et fastigia suspicit urbis.
<uerg. aen. 1.439>	infert se saeptus nebula mirabile dictu
<uerg. aen. 1.440>	per medios miscetque uiris neque cernitur ulli.
<uerg. aen. 1.441>	lucus in urbe fuit media laetissimus umbra
<uerg. aen. 1.442>	quo primum iactati undis et turbine poeni
<uerg. aen. 1.443>	effodere loco signum quod regia iuno
<uerg. aen. 1.444>	monstrarat caput acris equi; sic nam fore bello
<uerg. aen. 1.445>	egregiam et facilem uictu per saecula gentem.
<uerg. aen. 1.446>	hic templum iunoni ingens sidonia dido
<uerg. aen. 1.447>	condebat donis opulentum et numine diuae
<uerg. aen. 1.448>	aerea cui gradibus surgebant limina nexaeque
<uerg. aen. 1.449>	aere trabes foribus cardo stridebat aenis.
<uerg. aen. 1.450>	hoc primum in luco noua res oblata timorem
<uerg. aen. 1.451>	leniit hic primum aeneas sperare salutem
<uerg. aen. 1.452>	ausus et adflictis melius confidere rebus.
<uerg. aen. 1.453>	namque sub ingenti lustrat dum singula templo
<uerg. aen. 1.454>	reginam opperiens dum quae fortuna sit urbi
<uerg. aen. 1.455>	artificumque manus inter se operumque laborem
<uerg. aen. 1.456>	miratur uidet iliacas ex ordine pugnas
<uerg. aen. 1.457>	bellaque iam fama totum uolgata per orbem
<uerg. aen. 1.458>	atridas priamumque et saeuum ambobus achillem.
<uerg. aen. 1.459>	constitit et lacrimans "quis iam locus" inquit "achate
<uerg. aen. 1.460>	quae regio in terris nostri non plena laboris
<uerg. aen. 1.461>	en priamus! sunt hic etiam sua praemia laudi;
<uerg. aen. 1.462>	sunt lacrimae rerum et mentem mortalia tangunt.
<uerg. aen. 1.463>	solue metus; feret haec aliquam tibi fama salutem."
<uerg. aen. 1.464>	sic ait atque animum pictura pascit inani
<uerg. aen. 1.465>	multa gemens largoque umectat flumine uoltum.
<uerg. aen. 1.466>	namque uidebat uti bellantes pergama circum
<uerg. aen. 1.467>	hac fugerent graii premeret troiana iuuentus
<uerg. aen. 1.468>	hac phryges instaret curru cristatus achilles.
<uerg. aen. 1.469>	nec procul hinc rhesi niueis tentoria uelis
<uerg. aen. 1.470>	adgnoscit lacrimans primo quae prodita somno
<uerg. aen. 1.471>	tydides multa uastabat caede cruentus
<uerg. aen. 1.472>	ardentisque auertit equos in castra prius quam
<uerg. aen. 1.473>	pabula gustassent troiae xanthumque bibissent.
<uerg. aen. 1.474>	parte alia fugiens amissis troilus armis
<uerg. aen. 1.475>	infelix puer atque impar congressus achilli
<uerg. aen. 1.476>	fertur equis curruque haeret resupinus inani
<uerg. aen. 1.477>	lora tenens tamen; huic ceruixque comaeque trahuntur
<uerg. aen. 1.478>	per terram et uersa puluis inscribitur hasta.
<uerg. aen. 1.479>	interea ad templum non aequae palladis ibant
<uerg. aen. 1.480>	crinibus iliades passis peplumque ferebant
<uerg. aen. 1.481>	suppliciter tristes et tunsae pectora palmis;
<uerg. aen. 1.482>	diua solo fixos oculos auersa tenebat.
<uerg. aen. 1.483>	ter circum iliacos raptauerat hectora muros
<uerg. aen. 1.484>	exanimumque auro corpus uendebat achilles.
<uerg. aen. 1.485>	tum uero ingentem gemitum dat pectore ab imo
<uerg. aen. 1.486>	ut spolia ut currus utque ipsum corpus amici
<uerg. aen. 1.487>	tendentemque manus priamum conspexit inermis.
<uerg. aen. 1.488>	se quoque principibus permixtum adgnouit achiuis
<uerg. aen. 1.489>	eoasque acies et nigri memnonis arma.
<uerg. aen. 1.490>	ducit amazonidum lunatis agmina peltis
<uerg. aen. 1.491>	penthesilea furens mediisque in milibus ardet
<uerg. aen. 1.492>	aurea subnectens exsertae cingula mammae
<uerg. aen. 1.493>	bellatrix audetque uiris concurrere uirgo.
<uerg. aen. 1.494>	haec dum dardanio aeneae miranda uidentur
<uerg. aen. 1.495>	dum stupet obtutuque haeret defixus in uno
<uerg. aen. 1.496>	regina ad templum forma pulcherrima dido
<uerg. aen. 1.497>	incessit magna iuuenum stipante caterua.
<uerg. aen. 1.498>	qualis in eurotae ripis aut per iuga cynthi
<uerg. aen. 1.499>	exercet diana choros quam mille secutae
<uerg. aen. 1.500>	hinc atque hinc glomerantur oreades; illa pharetram
<uerg. aen. 1.501>	fert umero gradiensque deas supereminet omnis
<uerg. aen. 1.502>	latonae tacitum pertemptant gaudia pectus
<uerg. aen. 1.503>	talis erat dido talem se laeta ferebat
<uerg. aen. 1.504>	per medios instans operi regnisque futuris.
<uerg. aen. 1.505>	tum foribus diuae media testudine templi
<uerg. aen. 1.506>	saepta armis solioque alte subnixa resedit.
<uerg. aen. 1.507>	iura dabat legesque uiris operumque laborem
<uerg. aen. 1.508>	partibus aequabat iustis aut sorte trahebat
<uerg. aen. 1.509>	cum subito aeneas concursu accedere magno
<uerg. aen. 1.510>	anthea sergestumque uidet fortemque cloanthum
<uerg. aen. 1.511>	teucrorumque alios ater quos aequore turbo
<uerg. aen. 1.512>	dispulerat penitusque alias auexerat oras.
<uerg. aen. 1.513>	obstipuit simul ipse simul perculsus achates
<uerg. aen. 1.514>	laetitiaque metuque; auidi coniungere dextras
<uerg. aen. 1.515>	ardebant; sed res animos incognita turbat.
<uerg. aen. 1.516>	dissimulant et nube caua speculantur amicti
<uerg. aen. 1.517>	quae fortuna uiris classem quo litore linquant
<uerg. aen. 1.518>	quid ueniant; cunctis nam lecti nauibus ibant
<uerg. aen. 1.519>	orantes ueniam et templum clamore petebant.
<uerg. aen. 1.520>	postquam introgressi et coram data copia fandi
<uerg. aen. 1.521>	maxumus ilioneus placido sic pectore coepit
<uerg. aen. 1.522>	"o regina nouam cui condere iuppiter urbem
<uerg. aen. 1.523>	iustitiaque dedit gentis frenare superbas
<uerg. aen. 1.524>	troes te miseri uentis maria omnia uecti
<uerg. aen. 1.525>	oramus prohibe infandos a nauibus ignis
<uerg. aen. 1.526>	parce pio generi et propius res aspice nostras.
<uerg. aen. 1.527>	non nos aut ferro libycos populare penatis
<uerg. aen. 1.528>	uenimus aut raptas ad litora uertere praedas;
<uerg. aen. 1.529>	non ea uis animo nec tanta superbia uictis.
<uerg. aen. 1.530>	est locus hesperiam grai cognomine dicunt
<uerg. aen. 1.531>	terra antiqua potens armis atque ubere glaebae;
<uerg. aen. 1.532>	oenotri coluere uiri; nunc fama minores
<uerg. aen. 1.533>	italiam dixisse ducis de nomine gentem.
<uerg. aen. 1.534>	hic cursus fuit
<uerg. aen. 1.535>	cum subito adsurgens fluctu nimbosus orion
<uerg. aen. 1.536>	in uada caeca tulit penitusque procacibus austris
<uerg. aen. 1.537>	perque undas superante salo perque inuia saxa
<uerg. aen. 1.538>	dispulit; huc pauci uestris adnauimus oris.
<uerg. aen. 1.539>	quod genus hoc hominum  quaeue hunc tam barbara morem
<uerg. aen. 1.540>	permittit patria hospitio prohibemur harenae;
<uerg. aen. 1.541>	bella cient primaque uetant consistere terra.
<uerg. aen. 1.542>	si genus humanum et mortalia temnitis arma
<uerg. aen. 1.543>	at sperate deos memores fandi atque nefandi.
<uerg. aen. 1.544>	"rex erat aeneas nobis quo iustior alter
<uerg. aen. 1.545>	nec pietate fuit nec bello maior et armis.
<uerg. aen. 1.546>	quem si fata uirum seruant si uescitur aura
<uerg. aen. 1.547>	aetheria neque adhuc crudelibus occubat umbris
<uerg. aen. 1.548>	non metus; officio nec te certasse priorem
<uerg. aen. 1.549>	paeniteat. sunt et siculis regionibus urbes
<uerg. aen. 1.550>	aruaque troianoque a sanguine clarus acestes.
<uerg. aen. 1.551>	quassatam uentis liceat subducere classem
<uerg. aen. 1.552>	et siluis aptare trabes et stringere remos
<uerg. aen. 1.553>	si datur italiam sociis et rege recepto
<uerg. aen. 1.554>	tendere ut italiam laeti latiumque petamus;
<uerg. aen. 1.555>	sin absumpta salus et te pater optume teucrum
<uerg. aen. 1.556>	pontus habet lybiae nec spes iam restat iuli
<uerg. aen. 1.557>	at freta sicaniae saltem sedesque paratas
<uerg. aen. 1.558>	unde huc aduecti regemque petamus acesten."
<uerg. aen. 1.559>	talibus ilioneus; cuncti simul ore fremebant
<uerg. aen. 1.560>	dardanidae.
<uerg. aen. 1.561>	tum breuiter dido uoltum demissa profatur
<uerg. aen. 1.562>	"soluite corde metum teucri secludite curas.
<uerg. aen. 1.563>	res dura et regni nouitas me talia cogunt
<uerg. aen. 1.564>	moliri et late finis custode tueri.
<uerg. aen. 1.565>	quis genus aeneadum quis troiae nesciat urbem
<uerg. aen. 1.566>	uirtutesque uirosque aut tanti incendia belli
<uerg. aen. 1.567>	non obtusa adeo gestamus pectora poeni
<uerg. aen. 1.568>	nec tam auersus equos tyria sol iungit ab urbe.
<uerg. aen. 1.569>	seu uos hesperiam magnam saturniaque arua
<uerg. aen. 1.570>	siue erycis finis regemque optatis acesten
<uerg. aen. 1.571>	auxilio tutos dimittam opibusque iuuabo.
<uerg. aen. 1.572>	uoltis et his mecum pariter considere regnis;
<uerg. aen. 1.573>	urbem quam statuo uestra est subducite nauis;
<uerg. aen. 1.574>	tros tyriusque mihi nullo discrimine agetur.
<uerg. aen. 1.575>	atque utinam rex ipse noto compulsus eodem
<uerg. aen. 1.576>	adforet aeneas! equidem per litora certos
<uerg. aen. 1.577>	dimittam et libyae lustrare extrema iubebo
<uerg. aen. 1.578>	si quibus eiectus siluis aut urbibus errat."
<uerg. aen. 1.579>	his animum arrecti dictis et fortis achates
<uerg. aen. 1.580>	et pater aeneas iamdudum erumpere nubem
<uerg. aen. 1.581>	ardebant. prior aenean compellat achates
<uerg. aen. 1.582>	"nate dea quae nunc animo sententia surgit
<uerg. aen. 1.583>	omnia tuta uides classem sociosque receptos.
<uerg. aen. 1.584>	unus abest medio in fluctu quem uidimus ipsi
<uerg. aen. 1.585>	submersum; dictis respondent cetera matris."
<uerg. aen. 1.586>	uix ea fatus erat cum circumfusa repente
<uerg. aen. 1.587>	scindit se nubes et in aethera purgat apertum.
<uerg. aen. 1.588>	restitit aeneas claraque in luce refulsit
<uerg. aen. 1.589>	os umerosque deo similis; namque ipsa decoram
<uerg. aen. 1.590>	caesariem nato genetrix lumenque iuuentae
<uerg. aen. 1.591>	purpureum et laetos oculis adflarat honores
<uerg. aen. 1.592>	quale manus addunt ebori decus aut ubi flauo
<uerg. aen. 1.593>	argentum pariusue lapis circumdatur auro.
<uerg. aen. 1.594>	tum sic reginam adloquitur cunctisque repente
<uerg. aen. 1.595>	improuisus ait "coram quem quaeritis adsum
<uerg. aen. 1.596>	troius aeneas lybicis ereptus ab undis.
<uerg. aen. 1.597>	o sola infandos troiae miserata labores
<uerg. aen. 1.598>	quae nos reliquias danaum terraeque marisque
<uerg. aen. 1.599>	omnibus exhaustos iam casibus omnium egenos
<uerg. aen. 1.600>	urbe domo socias grates persoluere dignas
<uerg. aen. 1.601>	non opis est nostrae dido nec quicquid ubique est
<uerg. aen. 1.602>	gentis dardaniae magnum quae sparsa per orbem.
<uerg. aen. 1.603>	di tibi si qua pios respectant numina si quid
<uerg. aen. 1.604>	usquam iustitia est et mens sibi conscia recti
<uerg. aen. 1.605>	praemia digna ferant. quae te tam laeta tulerunt
<uerg. aen. 1.606>	saecula qui tanti talem genuere parentes
<uerg. aen. 1.607>	in freta dum fluuii current dum montibus umbrae
<uerg. aen. 1.608>	lustrabunt conuexa polus dum sidera pascet
<uerg. aen. 1.609>	semper honos nomenque tuum laudesque manebunt
<uerg. aen. 1.610>	quae me cumque uocant terrae." sic fatus amicum
<uerg. aen. 1.611>	ilionea petit dextra laeuaque serestum
<uerg. aen. 1.612>	post alios fortemque gyan fortemque cloanthum.
<uerg. aen. 1.613>	obstipuit primo aspectu sidonia dido
<uerg. aen. 1.614>	casu deinde uiri tanto et sic ore locuta est
<uerg. aen. 1.615>	"quis te nate dea per tanta pericula casus
<uerg. aen. 1.616>	insequitur quae uis immanibus applicat oris
<uerg. aen. 1.617>	tune ille aeneas quem dardanio anchisae
<uerg. aen. 1.618>	alma uenus phrygii genuit simoentis ad undam
<uerg. aen. 1.619>	atque equidem teucrum memini sidona uenire
<uerg. aen. 1.620>	finibus expulsum patriis noua regna petentem
<uerg. aen. 1.621>	auxilio beli; genitor tum belus opimam
<uerg. aen. 1.622>	uastabat cyprum et uictor dicione tenebat.
<uerg. aen. 1.623>	tempore iam ex illo casus mihi cognitus urbis
<uerg. aen. 1.624>	troianae nomenque tuum regesque pelasgi.
<uerg. aen. 1.625>	ipse hostis teucros insigni laude ferebat
<uerg. aen. 1.626>	seque ortum antiqua teucrorum ab stirpe uolebat.
<uerg. aen. 1.627>	quare agite o tectis iuuenes succedite nostris.
<uerg. aen. 1.628>	me quoque per multos similis fortuna labores
<uerg. aen. 1.629>	iactatam hac demum uoluit consistere terra.
<uerg. aen. 1.630>	non ignara mali miseris succurrere disco."
<uerg. aen. 1.631>	sic memorat; simul aenean in regia ducit
<uerg. aen. 1.632>	tecta simul diuom templis indicit honorem.
<uerg. aen. 1.633>	nec minus interea sociis ad litora mittit
<uerg. aen. 1.634>	uiginti tauros magnorum horrentia centum
<uerg. aen. 1.635>	terga suum pinguis centum cum matribus agnos
<uerg. aen. 1.636>	munera laetitiamque dii.
<uerg. aen. 1.637>	at domus interior regali splendida luxu
<uerg. aen. 1.638>	instruitur mediisque parant conuiuia tectis
<uerg. aen. 1.639>	arte laboratae uestes ostroque superbo
<uerg. aen. 1.640>	ingens argentum mensis caelataque in auro
<uerg. aen. 1.641>	fortia facta patrum series longissima rerum
<uerg. aen. 1.642>	per tot ducta uiros antiqua ab origine gentis.
<uerg. aen. 1.643>	aeneas (neque enim patrius consistere mentem
<uerg. aen. 1.644>	passus amor) rapidum ad nauis praemittit achaten
<uerg. aen. 1.645>	ascanio ferat haec ipsumque ad moenia ducat;
<uerg. aen. 1.646>	omnis in ascanio cari stat cura parentis.
<uerg. aen. 1.647>	munera praeterea iliacis erepta ruinis
<uerg. aen. 1.648>	ferre iubet pallam signis auroque rigentem
<uerg. aen. 1.649>	et circumtextum croceo uelamen acantho
<uerg. aen. 1.650>	ornatus argiuae helenae quos illa mycenis
<uerg. aen. 1.651>	pergama cum peteret inconcessosque hymenaeos
<uerg. aen. 1.652>	extulerat matris ledae mirabile donum
<uerg. aen. 1.653>	praeterea sceptrum ilione quod gesserat olim
<uerg. aen. 1.654>	maxima natarum priami colloque monile
<uerg. aen. 1.655>	bacatum et duplicem gemmis auroque coronam.
<uerg. aen. 1.656>	haec celerans ita ad naues tendebat achates.
<uerg. aen. 1.657>	at cytherea nouas artes noua pectore uersat
<uerg. aen. 1.658>	consilia ut faciem mutatus et ora cupido
<uerg. aen. 1.659>	pro dulci ascanio ueniat donisque furentem
<uerg. aen. 1.660>	incendat reginam atque ossibus implicet ignem;
<uerg. aen. 1.661>	quippe domum timet ambiguam tyriosque bilinguis;
<uerg. aen. 1.662>	urit atrox iuno et sub noctem cura recursat.
<uerg. aen. 1.663>	ergo his aligerum dictis adfatur amorem
<uerg. aen. 1.664>	"nate meae uires mea magna potentia solus
<uerg. aen. 1.665>	nate patris summi qui tela typhoia temnis
<uerg. aen. 1.666>	ad te confugio et supplex tua numina posco.
<uerg. aen. 1.667>	frater ut aeneas pelago tuus omnia circum
<uerg. aen. 1.668>	litora iactetur odiis iunonis iniquae
<uerg. aen. 1.669>	nota tibi et nostro doluisti saepe dolore.
<uerg. aen. 1.670>	hunc phoenissa tenet dido blandisque moratur
<uerg. aen. 1.671>	uocibus; et uereor quo se iunonia uertant
<uerg. aen. 1.672>	hospitia; haud tanto cessabit cardine rerum.
<uerg. aen. 1.673>	quocirca capere ante dolis et cingere flamma
<uerg. aen. 1.674>	reginam meditor ne quo se numine mutet
<uerg. aen. 1.675>	sed magno aeneae mecum teneatur amore.
<uerg. aen. 1.676>	qua facere id possis nostram nunc accipe mentem.
<uerg. aen. 1.677>	regius accitu cari genitoris ad urbem
<uerg. aen. 1.678>	sidoniam puer ire parat mea maxima cura
<uerg. aen. 1.679>	dona ferens pelago et flammis restantia troiae
<uerg. aen. 1.680>	hunc ego sopitum somno super alta cythera
<uerg. aen. 1.681>	aut super idalium sacrata sede recondam
<uerg. aen. 1.682>	ne qua scire dolos mediusue occurrere possit.
<uerg. aen. 1.683>	tu faciem illius noctem non amplius unam
<uerg. aen. 1.684>	falle dolo et notos pueri puer indue uoltus
<uerg. aen. 1.685>	ut cum te gremio accipiet laetissima dido
<uerg. aen. 1.686>	regalis inter mensas laticemque lyaeum
<uerg. aen. 1.687>	cum dabit amplexus atque oscula dulcia figet
<uerg. aen. 1.688>	occultum inspires ignem fallasque ueneno."
<uerg. aen. 1.689>	paret amor dictis carae genetricis et alas
<uerg. aen. 1.690>	exuit et gressu gaudens incedit iuli.
<uerg. aen. 1.691>	at uenus ascanio placidam per membra quietem
<uerg. aen. 1.692>	inrigat et fotum gremio dea tollit in altos
<uerg. aen. 1.693>	idaliae lucos ubi mollis amaracus illum
<uerg. aen. 1.694>	floribus et dulci adspirans complectitur umbra.
<uerg. aen. 1.695>	iamque ibat dicto parens et dona cupido
<uerg. aen. 1.696>	regia portabat tyriis duce laetus achate.
<uerg. aen. 1.697>	cum uenit aulaeis iam se regina superbis
<uerg. aen. 1.698>	aurea composuit sponda mediamque locauit.
<uerg. aen. 1.699>	iam pater aeneas et iam troiana iuuentus
<uerg. aen. 1.700>	conueniunt stratoque super discumbitur ostro.
<uerg. aen. 1.701>	dant famuli manibus lymphas cereremque canistris
<uerg. aen. 1.702>	expediunt tonsisque ferunt mantelia uillis.
<uerg. aen. 1.703>	quinquaginta intus famulae quibus ordine longam
<uerg. aen. 1.704>	cura penum struere et flammis adolere penatis;
<uerg. aen. 1.705>	centum aliae totidemque pares aetate ministri
<uerg. aen. 1.706>	qui dapibus mensas onerent et pocula ponant.
<uerg. aen. 1.707>	nec non et tyrii per limina laeta frequentes
<uerg. aen. 1.708>	conuenere toris iussi discumbere pictis.
<uerg. aen. 1.709>	mirantur dona aeneae mirantur iulum
<uerg. aen. 1.710>	flagrantisque dei uoltus simulataque uerba
<uerg. aen. 1.711>	[pallamque et pictum croceo uelamen acantho.]
<uerg. aen. 1.712>	praecipue infelix pesti deuota futurae
<uerg. aen. 1.713>	expleri mentem nequit ardescitque tuendo
<uerg. aen. 1.714>	phoenissa et pariter puero donisque mouetur.
<uerg. aen. 1.715>	ille ubi complexu aeneae colloque pependit
<uerg. aen. 1.716>	et magnum falsi impleuit genitoris amorem
<uerg. aen. 1.717>	reginam petit haec oculis haec pectore toto
<uerg. aen. 1.718>	haeret et interdum gremio fouet inscia dido
<uerg. aen. 1.719>	insidat quantus miserae deus; at memor ille
<uerg. aen. 1.720>	matris acidaliae paulatim abolere sychaeum
<uerg. aen. 1.721>	incipit et uiuo temptat praeuertere amore
<uerg. aen. 1.722>	iam pridem resides animos desuetaque corda.
<uerg. aen. 1.723>	postquam prima quies epulis mensaeque remotae
<uerg. aen. 1.724>	crateras magnos statuunt et uina coronant.
<uerg. aen. 1.725>	fit strepitus tectis uocemque per ampla uolutant
<uerg. aen. 1.726>	atria; dependent lychni laquearibus aureis
<uerg. aen. 1.727>	incensi et noctem flammis funalia uincunt.
<uerg. aen. 1.728>	hic regina grauem gemmis auroque poposcit
<uerg. aen. 1.729>	impleuitque mero pateram quam belus et omnes
<uerg. aen. 1.730>	a belo soliti; tum facta silentia tectis
<uerg. aen. 1.731>	"iuppiter hospitibus nam te dare iura loquuntur
<uerg. aen. 1.732>	hunc laetum tyriisque diem troiaque profectis
<uerg. aen. 1.733>	esse uelis nostrosque huius meminisse minores.
<uerg. aen. 1.734>	adsit laetitiae bacchus dator et bona iuno;
<uerg. aen. 1.735>	et uos o coetum tyrii celebrate fauentes."
<uerg. aen. 1.736>	dixit et in mensam laticum libauit honorem
<uerg. aen. 1.737>	primaque libato summo tenus attigit ore
<uerg. aen. 1.738>	tum bitiae dedit increpitans; ille impiger hausit
<uerg. aen. 1.739>	spumantem pateram et pleno se proluit auro
<uerg. aen. 1.740>	post alii proceres. cithara crinitus iopas
<uerg. aen. 1.741>	personat aurata docuit quem maximus atlas.
<uerg. aen. 1.742>	hic canit errantem lunam solisque labores;
<uerg. aen. 1.743>	unde hominum genus et pecudes; unde imber et ignes;
<uerg. aen. 1.744>	arcturum pluuiasque hyadas geminosque triones;
<uerg. aen. 1.745>	quid tantum oceano properent se tinguere soles
<uerg. aen. 1.746>	hiberni uel quae tardis mora noctibus obstet.
<uerg. aen. 1.747>	ingeminant plausu tyrii troesque sequuntur.
<uerg. aen. 1.748>	nec non et uario noctem sermone trahebat
<uerg. aen. 1.749>	infelix dido longumque bibebat amorem
<uerg. aen. 1.750>	multa super priamo rogitans super hectore multa;
<uerg. aen. 1.751>	nunc quibus aurorae uenisset filius armis
<uerg. aen. 1.752>	nunc quales diomedis equi nunc quantus achilles.
<uerg. aen. 1.753>	"immo age et a prima dic hospes origine nobis
<uerg. aen. 1.754>	insidias" inquit "danaum casusque tuorum
<uerg. aen. 1.755>	erroresque tuos; nam te iam septima portat
<uerg. aen. 1.756>	omnibus errantem terris et fluctibus aestas."

<uerg. aen. 2.1>	conticuere omnes intentique ora tenebant.
<uerg. aen. 2.2>	inde toro pater aeneas sic orsus ab alto
<uerg. aen. 2.3>	infandum regina iubes renouare dolorem
<uerg. aen. 2.4>	troianas ut opes et lamentabile regnum
<uerg. aen. 2.5>	eruerint danai; quaeque ipse miserrima uidi
<uerg. aen. 2.6>	et quorum pars magna fui.  quis talia fando
<uerg. aen. 2.7>	myrmidonum dolopumue aut duri miles ulixi
<uerg. aen. 2.8>	temperet a lacrimis  et iam nox umida caelo
<uerg. aen. 2.9>	praecipitat suadentque cadentia sidera somnos.
<uerg. aen. 2.10>	sed si tantus amor casus cognoscere nostros
<uerg. aen. 2.11>	et breuiter troiae supremum audire laborem
<uerg. aen. 2.12>	quamquam animus meminisse horret luctuque refugit
<uerg. aen. 2.13>	incipiam.fracti bello fatisque repulsi
<uerg. aen. 2.14>	ductores danaum tot iam labentibus annis
<uerg. aen. 2.15>	instar montis equum diuina palladis arte
<uerg. aen. 2.16>	aedificant sectaque intexunt abiete costas
<uerg. aen. 2.17>	uotum pro reditu simulant; ea fama uagatur.
<uerg. aen. 2.18>	huc delecta uirum sortiti corpora furtim
<uerg. aen. 2.19>	includunt caeco lateri penitusque cauernas
<uerg. aen. 2.20>	ingentis uterumque armato milite complent.
<uerg. aen. 2.21>	est in conspectu tenedos notissima fama
<uerg. aen. 2.22>	insula diues opum priami dum regna manebant
<uerg. aen. 2.23>	nunc tantum sinus et statio male fida carinis
<uerg. aen. 2.24>	huc se prouecti deserto in litore condunt.
<uerg. aen. 2.25>	nos abiisse rati et uento petiisse mycenas
<uerg. aen. 2.26>	ergo omnis longo soluit se teucria luctu;
<uerg. aen. 2.27>	panduntur portae; iuuat ire et dorica castra
<uerg. aen. 2.28>	desertosque uidere locos litusque relictum.
<uerg. aen. 2.29>	hic dolopum manus hic saeuus tendebat achilles;
<uerg. aen. 2.30>	classibus hic locus; hic acie certare solebant.
<uerg. aen. 2.31>	pars stupet innuptae donum exitiale mineruae
<uerg. aen. 2.32>	et molem mirantur equi; primusque thymoetes
<uerg. aen. 2.33>	duci intra muros hortatur et arce locari
<uerg. aen. 2.34>	siue dolo seu iam troiae sic fata ferebant.
<uerg. aen. 2.35>	at capys et quorum melior sententia menti
<uerg. aen. 2.36>	aut pelago danaum insidias suspectaque dona
<uerg. aen. 2.37>	praecipitare iubent subiectisque urere flammis
<uerg. aen. 2.38>	aut terebrare cauas uteri et temptare latebras.
<uerg. aen. 2.39>	scinditur incertum studia in contraria uolgus.
<uerg. aen. 2.40>	primus ibi ante omnis magna comitante caterua
<uerg. aen. 2.41>	laocon ardens summa decurrit ab arce
<uerg. aen. 2.42>	et procul "o miseri quae tanta insania ciues
<uerg. aen. 2.43>	creditis auectos hostis  aut ulla putatis
<uerg. aen. 2.44>	dona carere dolis danaum  sic notus ulixes
<uerg. aen. 2.45>	aut hoc inclusi ligno occultantur achiui
<uerg. aen. 2.46>	aut haec in nostros fabricata est machina muros
<uerg. aen. 2.47>	inspectura domos uenturaque desuper urbi
<uerg. aen. 2.48>	aut aliquis latet error; equo ne credite teucri.
<uerg. aen. 2.49>	quicquid id est timeo danaos et dona ferentis."
<uerg. aen. 2.50>	sic fatus ualidis ingentem uiribus hastam
<uerg. aen. 2.51>	in latus inque feri curuam compagibus aluum
<uerg. aen. 2.52>	contorsit stetit illa tremens uteroque recusso
<uerg. aen. 2.53>	insonuere cauae gemitumque dedere cauernae.
<uerg. aen. 2.54>	et si fata deum si mens non laeua fuisset
<uerg. aen. 2.55>	impulerat ferro argolicas foedare latebras
<uerg. aen. 2.56>	troiaque nunc stares priamique arx alta maneres.
<uerg. aen. 2.57>	ecce manus iuuenem interea post terga reuinctum
<uerg. aen. 2.58>	pastores magno ad regem clamore trahebant
<uerg. aen. 2.59>	dardanidae qui se ignotum uenientibus ultro
<uerg. aen. 2.60>	hoc ipsum ut strueret troiamque aperiret achiuis
<uerg. aen. 2.61>	obtulerat fidens animi atque in utrumque paratus
<uerg. aen. 2.62>	seu uersare dolos seu certae occumbere morti.
<uerg. aen. 2.63>	undique uisendi studio troiana iuuentus
<uerg. aen. 2.64>	circumfusa ruit certantque inludere capto.
<uerg. aen. 2.65>	accipe nunc danaum insidias et crimine ab uno
<uerg. aen. 2.66>	disce omnes.
<uerg. aen. 2.67>	namque ut conspectu in medio turbatus inermis
<uerg. aen. 2.68>	constitit atque oculis phrygia agmina circumspexit
<uerg. aen. 2.69>	"heu quae nunc tellus" inquit "quae me aequora possunt
<uerg. aen. 2.70>	accipere  aut quid iam misero mihi denique restat
<uerg. aen. 2.71>	cui neque apud danaos usquam locus et super ipsi
<uerg. aen. 2.72>	dardanidae infensi poenas cum sanguine poscunt"
<uerg. aen. 2.73>	quo gemitu conuersi animi compressus et omnis
<uerg. aen. 2.74>	impetus.  hortamur fari; quo sanguine cretus
<uerg. aen. 2.75>	quidue ferat memoret quae sit fiducia capto.
<uerg. aen. 2.76>	[ille haec deposita tandem formidine fatur]
<uerg. aen. 2.77>	"cuncta equidem tibi rex fuerit quodcumque fatebor
<uerg. aen. 2.78>	uera inquit; neque me argolica de gente negabo
<uerg. aen. 2.79>	hoc primum; nec si miserum fortuna sinonem
<uerg. aen. 2.80>	finxit uanum etiam mendacemque improba finget.
<uerg. aen. 2.81>	fando aliquod si forte tuas peruenit ad auris
<uerg. aen. 2.82>	belidae nomen palamedis et incluta fama
<uerg. aen. 2.83>	gloria quem falsa sub proditione pelasgi
<uerg. aen. 2.84>	insontem infando indicio quia bella uetabat
<uerg. aen. 2.85>	demisere neci nunc cassum lumine lugent.
<uerg. aen. 2.86>	illi me comitem et consanguinitate propinquum
<uerg. aen. 2.87>	pauper in arma pater primis huc misit ab annis
<uerg. aen. 2.88>	dum stabat regno incolumis regumque uigebat
<uerg. aen. 2.89>	consiliis et nos aliquod nomenque decusque
<uerg. aen. 2.90>	gessimus.  inuidia postquam pellacis ulixi
<uerg. aen. 2.91>	haud ignota loquorsuperis concessit ab oris
<uerg. aen. 2.92>	adflictus uitam in tenebris luctuque trahebam
<uerg. aen. 2.93>	et casum insontis mecum indignabar amici.
<uerg. aen. 2.94>	nec tacui demens et me fors si qua tulisset
<uerg. aen. 2.95>	si patrios umquam remeassem uictor ad argos
<uerg. aen. 2.96>	promisi ultorem et uerbis odia aspera moui.
<uerg. aen. 2.97>	hinc mihi prima mali labes hinc semper ulixes
<uerg. aen. 2.98>	criminibus terrere nouis hinc spargere uoces
<uerg. aen. 2.99>	in uolgum ambiguas et quaerere conscius arma.
<uerg. aen. 2.100>	nec requieuit enim donec calchante ministro
<uerg. aen. 2.101>	sed quid ego haec autem nequiquam ingrata reuoluo
<uerg. aen. 2.102>	quidue moror si omnis uno ordine habetis achiuos
<uerg. aen. 2.103>	idque audire sat est  iamdudum sumite poenas
<uerg. aen. 2.104>	hoc ithacus uelit et magno mercentur atridae."
<uerg. aen. 2.105>	tum uero ardemus scitari et quaerere causas
<uerg. aen. 2.106>	ignari scelerum tantorum artisque pelasgae.
<uerg. aen. 2.107>	prosequitur pauitans et ficto pectore fatur
<uerg. aen. 2.108>	"saepe fugam danai troia cupiere relicta
<uerg. aen. 2.109>	moliri et longo fessi discedere bello;
<uerg. aen. 2.110>	fecissentque utinam!  saepe illos aspera ponti
<uerg. aen. 2.111>	interclusit hiemps et terruit auster euntis.
<uerg. aen. 2.112>	praecipue cum iam hic trabibus contextus acernis
<uerg. aen. 2.113>	staret equus toto sonuerunt aethere nimbi.
<uerg. aen. 2.114>	suspensi eurypylum scitantem oracula phoebi
<uerg. aen. 2.115>	mittimus isque adytis haec tristia dicta reportat
<uerg. aen. 2.116>	"sanguine placastis uentos et uirgine caesa
<uerg. aen. 2.117>	cum primum iliacas danai uenistis ad oras;
<uerg. aen. 2.118>	sanguine quaerendi reditus animaque litandum
<uerg. aen. 2.119>	argolica." uolgi quae uox ut uenit ad auris
<uerg. aen. 2.120>	obstipuere animi gelidusque per ima cucurrit
<uerg. aen. 2.121>	ossa tremor cui fata parent quem poscat apollo.
<uerg. aen. 2.122>	"hic ithacus uatem magno calchanta tumultu
<uerg. aen. 2.123>	protrahit in medios; quae sint ea numina diuom
<uerg. aen. 2.124>	flagitat; et mihi iam multi crudele canebant
<uerg. aen. 2.125>	artificis scelus et taciti uentura uidebant.
<uerg. aen. 2.126>	bis quinos silet ille dies tectusque recusat
<uerg. aen. 2.127>	prodere uoce sua quemquam aut opponere morti.
<uerg. aen. 2.128>	uix tandem magnis ithaci clamoribus actus
<uerg. aen. 2.129>	composito rumpit uocem et me destinat arae.
<uerg. aen. 2.130>	adsensere omnes et quae sibi quisque timebat
<uerg. aen. 2.131>	unius in miseri exitium conuersa tulere.
<uerg. aen. 2.132>	iamque dies infanda aderat; mihi sacra parari
<uerg. aen. 2.133>	et salsae fruges et circum tempora uittae
<uerg. aen. 2.134>	eripui fateor leto me et uincula rupi
<uerg. aen. 2.135>	limosoque lacu per noctem obscurus in ulua
<uerg. aen. 2.136>	delitui dum uela darent si forte dedissent.
<uerg. aen. 2.137>	nec mihi iam patriam antiquam spes ulla uidendi
<uerg. aen. 2.138>	nec dulcis natos exoptatumque parentem;
<uerg. aen. 2.139>	quos illi fors et poenas ob nostra reposcent
<uerg. aen. 2.140>	effugia et culpam hanc miserorum morte piabunt.
<uerg. aen. 2.141>	quod te per superos et conscia numina ueri
<uerg. aen. 2.142>	per si qua est quae restet adhuc mortalibus usquam
<uerg. aen. 2.143>	intemerata fides oro miserere laborum
<uerg. aen. 2.144>	tantorum miserere animi non digna ferentis."
<uerg. aen. 2.145>	his lacrimis uitam damus et miserescimus ultro.
<uerg. aen. 2.146>	ipse uiro primus manicas atque arta leuari
<uerg. aen. 2.147>	uincla iubet priamus dictisque ita fatur amicis
<uerg. aen. 2.148>	"quisquis es amissos hinc iam obliuiscere graios;
<uerg. aen. 2.149>	noster eris mihique haec edissere uera roganti
<uerg. aen. 2.150>	quo molem hanc immanis equi statuere  quis auctor
<uerg. aen. 2.151>	quidue petunt  quae religio aut quae machina belli"
<uerg. aen. 2.152>	dixerat.  ille dolis instructus et arte pelasga
<uerg. aen. 2.153>	sustulit exutas uinclis ad sidera palmas
<uerg. aen. 2.154>	"uos aeterni ignes et non uiolabile uestrum
<uerg. aen. 2.155>	testor numen" ait "uos arae ensesque nefandi
<uerg. aen. 2.156>	quos fugi uittaeque deum quas hostia gessi
<uerg. aen. 2.157>	fas mihi graiorum sacrata resoluere iura
<uerg. aen. 2.158>	fas odisse uiros atque omnia ferre sub auras
<uerg. aen. 2.159>	si qua tegunt; teneor patriae nec legibus ullis.
<uerg. aen. 2.160>	tu modo promissis maneas seruataque serues
<uerg. aen. 2.161>	troia fidem si uera feram si magna rependam.
<uerg. aen. 2.162>	"omnis spes danaum et coepti fiducia belli
<uerg. aen. 2.163>	palladis auxiliis semper stetit.  impius ex quo
<uerg. aen. 2.164>	tydides sed enim scelerumque inuentor ulixes
<uerg. aen. 2.165>	fatale adgressi sacrato auellere templo
<uerg. aen. 2.166>	palladium caesis summae custodibus arcis
<uerg. aen. 2.167>	corripuere sacram effigiem manibusque cruentis
<uerg. aen. 2.168>	uirgineas ausi diuae contingere uittas;
<uerg. aen. 2.169>	ex illo fluere ac retro sublapsa referri
<uerg. aen. 2.170>	spes danaum fractae uires auersa deae mens.
<uerg. aen. 2.171>	nec dubiis ea signa dedit tritonia monstris.
<uerg. aen. 2.172>	uix positum castris simulacrum arsere coruscae
<uerg. aen. 2.173>	luminibus flammae arrectis salsusque per artus
<uerg. aen. 2.174>	sudor iit terque ipsa solomirabile dictu
<uerg. aen. 2.175>	emicuit parmamque ferens hastamque trementem.
<uerg. aen. 2.176>	"extemplo temptanda fuga canit aequora calchas
<uerg. aen. 2.177>	nec posse argolicis exscindi pergama telis
<uerg. aen. 2.178>	omina ni repetant argis numenque reducant
<uerg. aen. 2.179>	quod pelago et curuis secum auexere carinis.
<uerg. aen. 2.180>	et nunc quod patrias uento petiere mycenas
<uerg. aen. 2.181>	arma deosque parant comites pelagoque remenso
<uerg. aen. 2.182>	improuisi aderunt ita digerit omina calchas.
<uerg. aen. 2.183>	hanc pro palladio moniti pro numine laeso
<uerg. aen. 2.184>	effigiem statuere nefas quae triste piaret.
<uerg. aen. 2.185>	hanc tamen immensam calchas attollere molem
<uerg. aen. 2.186>	roboribus textis caeloque educere iussit
<uerg. aen. 2.187>	ne recipi portis aut duci in moenia possit
<uerg. aen. 2.188>	neu populum antiqua sub religione tueri.
<uerg. aen. 2.189>	nam si uestra manus uiolasset dona mineruae
<uerg. aen. 2.190>	tum magnum exitium (quod di prius omen in ipsum
<uerg. aen. 2.191>	conuertant!) priami imperio phrygibusque futurum;
<uerg. aen. 2.192>	sin manibus uestris uestram ascendisset in urbem
<uerg. aen. 2.193>	ultro asiam magno pelopea ad moenia bello
<uerg. aen. 2.194>	uenturam et nostros ea fata manere nepotes."
<uerg. aen. 2.195>	talibus insidiis periurique arte sinonis
<uerg. aen. 2.196>	credita res captique dolis lacrimisque coactis
<uerg. aen. 2.197>	quos neque tydides nec larisaeus achilles
<uerg. aen. 2.198>	non anni domuere decem non mille carinae.
<uerg. aen. 2.199>	hic aliud maius miseris multoque tremendum
<uerg. aen. 2.200>	obicitur magis atque improuida pectora turbat.
<uerg. aen. 2.201>	laocon ductus neptuno sorte sacerdos
<uerg. aen. 2.202>	sollemnis taurum ingentem mactabat ad aras.
<uerg. aen. 2.203>	ecce autem gemini a tenedo tranquilla per alta
<uerg. aen. 2.204>	horresco referensimmensis orbibus angues
<uerg. aen. 2.205>	incumbunt pelago pariterque ad litora tendunt;
<uerg. aen. 2.206>	pectora quorum inter fluctus arrecta iubaeque
<uerg. aen. 2.207>	sanguineae superant undas; pars cetera pontum
<uerg. aen. 2.208>	pone legit sinuatque immensa uolumine terga.
<uerg. aen. 2.209>	fit sonitus spumante salo; iamque arua tenebant
<uerg. aen. 2.210>	ardentisque oculos suffecti sanguine et igni
<uerg. aen. 2.211>	sibila lambebant linguis uibrantibus ora.
<uerg. aen. 2.212>	diffugimus uisu exsangues illi agmine certo
<uerg. aen. 2.213>	laoconta petunt; et primum parua duorum
<uerg. aen. 2.214>	corpora natorum serpens amplexus uterque
<uerg. aen. 2.215>	implicat et miseros morsu depascitur artus;
<uerg. aen. 2.216>	post ipsum auxilio subeuntem ac tela ferentem
<uerg. aen. 2.217>	corripiunt spirisque ligant ingentibus; et iam
<uerg. aen. 2.218>	bis medium amplexi bis collo squamea circum
<uerg. aen. 2.219>	terga dati superant capite et ceruicibus altis.
<uerg. aen. 2.220>	ille simul manibus tendit diuellere nodos
<uerg. aen. 2.221>	perfusus sanie uittas atroque ueneno
<uerg. aen. 2.222>	clamores simul horrendos ad sidera tollit
<uerg. aen. 2.223>	quales mugitus fugit cum saucius aram
<uerg. aen. 2.224>	taurus et incertam excussit ceruice securim.
<uerg. aen. 2.225>	at gemini lapsu delubra ad summa dracones
<uerg. aen. 2.226>	effugiunt saeuaeque petunt tritonidis arcem
<uerg. aen. 2.227>	sub pedibusque deae clipeique sub orbe teguntur.
<uerg. aen. 2.228>	tum uero tremefacta nouus per pectora cunctis
<uerg. aen. 2.229>	insinuat pauor et scelus expendisse merentem
<uerg. aen. 2.230>	laoconta ferunt sacrum qui cuspide robur
<uerg. aen. 2.231>	laeserit et tergo sceleratam intorserit hastam.
<uerg. aen. 2.232>	ducendum ad sedes simulacrum orandaque diuae
<uerg. aen. 2.233>	numina conclamant.
<uerg. aen. 2.234>	diuidimus muros et moenia pandimus urbis.
<uerg. aen. 2.235>	accingunt omnes operi pedibusque rotarum
<uerg. aen. 2.236>	subiciunt lapsus et stuppea uincula collo
<uerg. aen. 2.237>	intendunt scandit fatalis machina muros
<uerg. aen. 2.238>	feta armis.  pueri circum innuptaeque puellae
<uerg. aen. 2.239>	sacra canunt funemque manu contingere gaudent.
<uerg. aen. 2.240>	illa subit mediaeque minans inlabitur urbi.
<uerg. aen. 2.241>	o patria o diuom domus ilium et incluta bello
<uerg. aen. 2.242>	moenia dardanidum quater ipso in limine portae
<uerg. aen. 2.243>	substitit atque utero sonitum quater arma dedere
<uerg. aen. 2.244>	instamus tamen inmemores caecique furore
<uerg. aen. 2.245>	et monstrum infelix sacrata sistimus arce.
<uerg. aen. 2.246>	tunc etiam fatis aperit cassandra futuris
<uerg. aen. 2.247>	ora dei iussu non umquam credita teucris.
<uerg. aen. 2.248>	nos delubra deum miseri quibus ultimus esset
<uerg. aen. 2.249>	ille dies festa uelamus fronde per urbem.
<uerg. aen. 2.250>	"uertitur interea caelum et ruit oceano nox
<uerg. aen. 2.251>	inuoluens umbra magna terramque polumque
<uerg. aen. 2.252>	myrmidonumque dolos; fusi per moenia teucri
<uerg. aen. 2.253>	conticuere sopor fessos complectitur artus
<uerg. aen. 2.254>	et iam argiua phalanx instructis nauibus ibat
<uerg. aen. 2.255>	a tenedo tacitae per amica silentia lunae
<uerg. aen. 2.256>	litora nota petens flammas cum regia puppis
<uerg. aen. 2.257>	extulerat fatisque deum defensus iniquis
<uerg. aen. 2.258>	inclusos utero danaos et pinea furtim
<uerg. aen. 2.259>	laxat claustra sinon.  illos patefactus ad auras
<uerg. aen. 2.260>	reddit equus laetique cauo se robore promunt
<uerg. aen. 2.261>	thessandrus sthenelusque duces et dirus ulixes
<uerg. aen. 2.262>	demissum lapsi per funem acamasque thoasque
<uerg. aen. 2.263>	pelidesque neoptolemus primusque machaon
<uerg. aen. 2.264>	et menelaus et ipse doli fabricator epeos.
<uerg. aen. 2.265>	inuadunt urbem somno uinoque sepultam;
<uerg. aen. 2.266>	caeduntur uigiles portisque patentibus omnis
<uerg. aen. 2.267>	accipiunt socios atque agmina conscia iungunt.
<uerg. aen. 2.268>	tempus erat quo prima quies mortalibus aegris
<uerg. aen. 2.269>	incipit et dono diuom gratissima serpit.
<uerg. aen. 2.270>	in somnis ecce ante oculos maestissimus hector
<uerg. aen. 2.271>	uisus adesse mihi largosque effundere fletus
<uerg. aen. 2.272>	raptatus bigis ut quondam aterque cruento
<uerg. aen. 2.273>	puluere perque pedes traiectus lora tumentis.
<uerg. aen. 2.274>	ei mihi qualis erat quantum mutatus ab illo
<uerg. aen. 2.275>	hectore qui redit exuuias indutus achilli
<uerg. aen. 2.276>	uel danaum phrygios iaculatus puppibus ignis
<uerg. aen. 2.277>	squalentem barbam et concretos sanguine crinis
<uerg. aen. 2.278>	uolneraque illa gerens quae circum plurima muros
<uerg. aen. 2.279>	accepit patrios.  ultro flens ipse uidebar
<uerg. aen. 2.280>	compellare uirum et maestas expromere uoces
<uerg. aen. 2.281>	"o lux dardaniae spes o fidissima teucrum
<uerg. aen. 2.282>	quae tantae tenuere morae  quibus hector ab oris
<uerg. aen. 2.283>	exspectate uenis  ut te post multa tuorum
<uerg. aen. 2.284>	funera post uarios hominumque urbisque labores
<uerg. aen. 2.285>	defessi aspicimus!  quae causa indigna serenos
<uerg. aen. 2.286>	foedauit uoltus  aut cur haec uolnera cerno"
<uerg. aen. 2.287>	ille nihil nec me quaerentem uana moratur
<uerg. aen. 2.288>	sed grauiter gemitus imo de pectore ducens
<uerg. aen. 2.289>	"heu fuge nate dea teque his ait eripe flammis.
<uerg. aen. 2.290>	hostis habet muros; ruit alto a culmine troia.
<uerg. aen. 2.291>	sat patriae priamoque datum si pergama dextra
<uerg. aen. 2.292>	defendi possent etiam hac defensa fuissent.
<uerg. aen. 2.293>	sacra suosque tibi commendat troia penatis
<uerg. aen. 2.294>	hos cape fatorum comites his moenia quaere
<uerg. aen. 2.295>	magna pererrato statues quae denique ponto."
<uerg. aen. 2.296>	sic ait et manibus uittas uestamque potentem
<uerg. aen. 2.297>	aeternumque adytis effert penetralibus ignem.
<uerg. aen. 2.298>	diuerso interea miscentur moenia luctu
<uerg. aen. 2.299>	et magis atque magis quamquam secreta parentis
<uerg. aen. 2.300>	anchisae domus arboribusque obtecta recessit
<uerg. aen. 2.301>	clarescunt sonitus armorumque ingruit horror.
<uerg. aen. 2.302>	excutior somno et summi fastigia tecti
<uerg. aen. 2.303>	ascensu supero atque arrectis auribus adsto
<uerg. aen. 2.304>	in segetem ueluti cum flamma furentibus austris
<uerg. aen. 2.305>	incidit aut rapidus montano flumine torrens
<uerg. aen. 2.306>	sternit agros sternit sata laeta boumque labores
<uerg. aen. 2.307>	praecipitisque trahit siluas stupet inscius alto
<uerg. aen. 2.308>	accipiens sonitum saxi de uertice pastor.
<uerg. aen. 2.309>	tum uero manifesta fides danaumque patescunt
<uerg. aen. 2.310>	insidiae.  iam deiphobi dedit ampla ruinam
<uerg. aen. 2.311>	uolcano superante domus; iam proxumus ardet
<uerg. aen. 2.312>	ucalegon; sigea igni freta lata relucent.
<uerg. aen. 2.313>	exoritur clamorque uirum clangorque tubarum.
<uerg. aen. 2.314>	arma amens capio; nec sat rationis in armis
<uerg. aen. 2.315>	sed glomerare manum bello et concurrere in arcem
<uerg. aen. 2.316>	cum sociis ardent animi; furor iraque mentem
<uerg. aen. 2.317>	praecipitant pulchrumque mori succurrit in armis.
<uerg. aen. 2.318>	ecce autem telis panthus elapsus achiuom
<uerg. aen. 2.319>	panthus othryades arcis phoebique sacerdos
<uerg. aen. 2.320>	sacra manu uictosque deos paruumque nepotem
<uerg. aen. 2.321>	ipse trahit cursuque amens ad limina tendit.
<uerg. aen. 2.322>	"quo res summa loco panthu  quam prendimus arcem"
<uerg. aen. 2.323>	uix ea fatus eram gemitu cum talia reddit
<uerg. aen. 2.324>	"uenit summa dies et ineluctabile tempus
<uerg. aen. 2.325>	dardaniae fuimus troes fuit ilium et ingens
<uerg. aen. 2.326>	gloria teucrorum; ferus omnia iuppiter argos
<uerg. aen. 2.327>	transtulit; incensa danai dominantur in urbe.
<uerg. aen. 2.328>	arduus armatos mediis in moenibus adstans
<uerg. aen. 2.329>	fundit equus uictorque sinon incendia miscet
<uerg. aen. 2.330>	insultans; portis alii bipatentibus adsunt
<uerg. aen. 2.331>	milia quot magnis umquam uenere mycenis;
<uerg. aen. 2.332>	obsedere alii telis angusta uiarum
<uerg. aen. 2.333>	oppositi; stat ferri acies mucrone corusco
<uerg. aen. 2.334>	stricta parata neci; uix primi proelia temptant
<uerg. aen. 2.335>	portarum uigiles et caeco marte resistunt."
<uerg. aen. 2.336>	talibus othryadae dictis et numine diuom
<uerg. aen. 2.337>	in flammas et in arma feror quo tristis erinys
<uerg. aen. 2.338>	ullo fremitus uocat et sublatus ad aethera clamor.
<uerg. aen. 2.339>	addunt se socios rhipeus et maximus armis
<uerg. aen. 2.340>	epytus oblati per lunam hypanisque dymasque
<uerg. aen. 2.341>	et lateri adglomerant nostro iuuenisque coroebus
<uerg. aen. 2.342>	mygdonides illis ad troiam forte diebus
<uerg. aen. 2.343>	uenerat insano cassandrae incensus amore
<uerg. aen. 2.344>	et gener auxilium priamo phrygibusque ferebat
<uerg. aen. 2.345>	infelix qui non sponsae praecepta furentis
<uerg. aen. 2.346>	audierit.
<uerg. aen. 2.347>	quos ubi confertos audere in proelia uidi
<uerg. aen. 2.348>	incipio super his "iuuenes fortissima frustra
<uerg. aen. 2.349>	pectora si uobis audentem extrema cupido
<uerg. aen. 2.350>	certa sequi quae sit rebus fortuna uidetis
<uerg. aen. 2.351>	excessere omnes adytis arisque relictis
<uerg. aen. 2.352>	di quibus imperium hoc steterat; succurritis urbi
<uerg. aen. 2.353>	incensae; moriamur et in media arma ruamus.
<uerg. aen. 2.354>	una salus uictis nullam sperare salutem."
<uerg. aen. 2.355>	sic animis iuuenum furor additus inde lupi ceu
<uerg. aen. 2.356>	raptores atra in nebula quos improba uentris
<uerg. aen. 2.357>	exegit caecos rabies catulique relicti
<uerg. aen. 2.358>	faucibus exspectant siccis per tela per hostis
<uerg. aen. 2.359>	uadimus haud dubiam in mortem mediaeque tenemus
<uerg. aen. 2.360>	urbis iter; nox atra caua circumuolat umbra.
<uerg. aen. 2.361>	quis cladem illius noctis quis funera fando
<uerg. aen. 2.362>	explicet aut possit lacrimis aequare labores
<uerg. aen. 2.363>	urbs antiqua ruit multos dominata per annos;
<uerg. aen. 2.364>	plurima perque uias sternuntur inertia passim
<uerg. aen. 2.365>	corpora perque domos et religiosa deorum
<uerg. aen. 2.366>	limina.  nec soli poenas dant sanguine teucri;
<uerg. aen. 2.367>	quondam etiam uictis redit in praecordia uirtus
<uerg. aen. 2.368>	uictoresque cadunt danai crudelis ubique
<uerg. aen. 2.369>	luctus ubique pauor et plurima mortis imago.
<uerg. aen. 2.370>	primus se danaum magna comitante caterua
<uerg. aen. 2.371>	androgeos offert nobis socia agmina credens
<uerg. aen. 2.372>	inscius atque ultro uerbis compellat amicis
<uerg. aen. 2.373>	"festinate uiri nam quae tam sera moratur
<uerg. aen. 2.374>	segnities  alii rapiunt incensa feruntque
<uerg. aen. 2.375>	pergama; uos celsis nunc primum a nauibus itis."
<uerg. aen. 2.376>	dixit et extemplo neque enim responsa dabantur
<uerg. aen. 2.377>	fida satis sensit medios delapsus in hostis.
<uerg. aen. 2.378>	obstipuit retroque pedem cum uoce repressit
<uerg. aen. 2.379>	inprouisum aspris ueluti qui sentibus anguem
<uerg. aen. 2.380>	pressit humi nitens trepidusque repente refugit
<uerg. aen. 2.381>	attollentem iras et caerula colla tumentem;
<uerg. aen. 2.382>	haud secus androgeos uisu tremefactus abibat.
<uerg. aen. 2.383>	inruimus densis et circumfundimur armis
<uerg. aen. 2.384>	ignarosque loci passim et formidine captos
<uerg. aen. 2.385>	sternimus adspirat primo fortuna labori.
<uerg. aen. 2.386>	atque hic successu exsultans animisque coroebus
<uerg. aen. 2.387>	"o socii qua prima" inquit "fortuna salutis
<uerg. aen. 2.388>	monstrat iter quoque ostendit se dextra sequamur
<uerg. aen. 2.389>	mutemus clipeos danaumque insignia nobis
<uerg. aen. 2.390>	aptemus dolus an uirtus quis in hoste requirat
<uerg. aen. 2.391>	arma dabunt ipsi." sic fatus deinde comantem
<uerg. aen. 2.392>	androgei galeam clipeique insigne decorum
<uerg. aen. 2.393>	induitur laterique argiuum accommodat ensem.
<uerg. aen. 2.394>	hoc rhipeus hoc ipse dymas omnisque iuuentus
<uerg. aen. 2.395>	laeta facit; spoliis se quisque recentibus armat.
<uerg. aen. 2.396>	uadimus immixti danais haud numine nostro
<uerg. aen. 2.397>	multaque per caecam congressi proelia noctem
<uerg. aen. 2.398>	conserimus multos danaum demittimus orco.
<uerg. aen. 2.399>	diffugiunt alii ad nauis et litora cursu
<uerg. aen. 2.400>	fida petunt pars ingentem formidine turpi
<uerg. aen. 2.401>	scandunt rursus equum et nota conduntur in aluo.
<uerg. aen. 2.402>	heu nihil inuitis fas quemquam fidere diuis!
<uerg. aen. 2.403>	ecce trahebatur passis priamea uirgo
<uerg. aen. 2.404>	crinibus a templo cassandra adytisque mineruae
<uerg. aen. 2.405>	ad caelum tendens ardentia lumina frustra
<uerg. aen. 2.406>	lumina nam teneras arcebant uincula palmas.
<uerg. aen. 2.407>	non tulit hanc speciem furiata mente coroebus
<uerg. aen. 2.408>	et sese medium iniecit periturus in agmen.
<uerg. aen. 2.409>	consequimur cuncti et densis incurrimus armis.
<uerg. aen. 2.410>	hic primum ex alto delubri culmine telis
<uerg. aen. 2.411>	nostrorum obruimur oriturque miserrima caedes
<uerg. aen. 2.412>	armorum facie et graiarum errore iubarum.
<uerg. aen. 2.413>	tum danai gemitu atque ereptae uirginis ira
<uerg. aen. 2.414>	undique collecti inuadunt acerrimus aiax
<uerg. aen. 2.415>	et gemini atridae dolopumque exercitus omnis;
<uerg. aen. 2.416>	aduersi rupto ceu quondam turbine uenti
<uerg. aen. 2.417>	confligunt zephyrusque notusque et laetus eois
<uerg. aen. 2.418>	eurus equis; stridunt siluae saeuitque tridenti
<uerg. aen. 2.419>	spumeus atque imo nereus ciet aequora fundo.
<uerg. aen. 2.420>	illi etiam si quos obscura nocte per umbram
<uerg. aen. 2.421>	fudimus insidiis totaque agitauimus urbe
<uerg. aen. 2.422>	apparent; primi clipeos mentitaque tela
<uerg. aen. 2.423>	adgnoscunt atque ora sono discordia signant.
<uerg. aen. 2.424>	ilicet obruimur numero; primusque coroebus
<uerg. aen. 2.425>	penelei dextra diuae armipotentis ad aram
<uerg. aen. 2.426>	procumbit; cadit et rhipeus iustissimus unus
<uerg. aen. 2.427>	qui fuit in teucris et seruantissimus aequi
<uerg. aen. 2.428>	dis aliter uisum; pereunt hypanisque dymasque
<uerg. aen. 2.429>	confixi a sociis; nec te tua plurima panthu
<uerg. aen. 2.430>	labentem pietas nec apollinis infula texit.
<uerg. aen. 2.431>	iliaci cineres et flamma extrema meorum
<uerg. aen. 2.432>	testor in occasu uestro nec tela nec ullas
<uerg. aen. 2.433>	uitauisse uices danaum et si fata fuissent
<uerg. aen. 2.434>	ut caderem meruisse manu.  diuellimur inde
<uerg. aen. 2.435>	iphitus et pelias mecum quorum iphitus aeuo
<uerg. aen. 2.436>	iam grauior pelias et uolnere tardus ulixi;
<uerg. aen. 2.437>	protinus ad sedes priami clamore uocati.
<uerg. aen. 2.438>	hic uero ingentem pugnam ceu cetera nusquam
<uerg. aen. 2.439>	bella forent nulli tota morerentur in urbe.
<uerg. aen. 2.440>	sic martem indomitum danaosque ad tecta ruentis
<uerg. aen. 2.441>	cernimus obsessumque acta testudine limen.
<uerg. aen. 2.442>	haerent parietibus scalae postisque sub ipsos
<uerg. aen. 2.443>	nituntur gradibus clipeosque ad tela sinistris
<uerg. aen. 2.444>	protecti obiciunt prensant fastigia dextris.
<uerg. aen. 2.445>	dardanidae contra turris ac tota domorum
<uerg. aen. 2.446>	culmina conuellunt; his se quando ultima cernunt
<uerg. aen. 2.447>	extrema iam in morte parant defendere telis;
<uerg. aen. 2.448>	auratasque trabes ueterum decora alta parentum
<uerg. aen. 2.449>	deuoluunt; alii strictis mucronibus imas
<uerg. aen. 2.450>	obsedere fores; has seruant agmine denso.
<uerg. aen. 2.451>	instaurati animi regis succurrere tectis
<uerg. aen. 2.452>	auxilioque leuare uiros uimque addere uictis.
<uerg. aen. 2.453>	limen erat caecaeque fores et peruius usus
<uerg. aen. 2.454>	tectorum inter se priami postesque relicti
<uerg. aen. 2.455>	a tergo infelix qua se dum regna manebant
<uerg. aen. 2.456>	saepius andromache ferre incomitata solebat
<uerg. aen. 2.457>	ad soceros et auo puerum astyanacta trahebat.
<uerg. aen. 2.458>	euado ad summi fastigia culminis unde
<uerg. aen. 2.459>	tela manu miseri iactabant inrita teucri.
<uerg. aen. 2.460>	turrim in praecipiti stantem summisque sub astra
<uerg. aen. 2.461>	eductam tectis unde omnis troia uideri
<uerg. aen. 2.462>	et danaum solitae naues et achaia castra
<uerg. aen. 2.463>	adgressi ferro circum qua summa labantis
<uerg. aen. 2.464>	iuncturas tabulata dabant conuellimus altis
<uerg. aen. 2.465>	sedibus impulimusque; ea lapsa repente ruinam
<uerg. aen. 2.466>	cum sonitu trahit et danaum super agmina late
<uerg. aen. 2.467>	incidit ast alii subeunt nec saxa nec ullum
<uerg. aen. 2.468>	telorum interea cessat genus.
<uerg. aen. 2.469>	uestibulum ante ipsum primoque in limine pyrrhus
<uerg. aen. 2.470>	exsultat telis et luce coruscus ana;
<uerg. aen. 2.471>	qualis ubi in lucem coluber mala gramina pastus
<uerg. aen. 2.472>	frigida sub terra tumidum quem bruma tegebat
<uerg. aen. 2.473>	nunc positis nouus exuuiis nitidusque iuuenta
<uerg. aen. 2.474>	lubrica conuoluit sublato pectore terga
<uerg. aen. 2.475>	arduus ad solem et linguis micat ore trisulcis.
<uerg. aen. 2.476>	una ingens periphas et equorum agitator achillis
<uerg. aen. 2.477>	armiger automedon una omnis scyria pubes
<uerg. aen. 2.478>	succedunt tecto et flammas ad culmina iactant.
<uerg. aen. 2.479>	ipse inter primos correpta dura bipenni
<uerg. aen. 2.480>	limina perrumpit postisque a cardine uellit
<uerg. aen. 2.481>	aeratos; iamque excisa trabe firma cauauit
<uerg. aen. 2.482>	robora et ingentem lato dedit ore fenestram.
<uerg. aen. 2.483>	adparet domus intus et atria longa patescunt;
<uerg. aen. 2.484>	adparent priami et ueterum penetralia regum
<uerg. aen. 2.485>	armatosque uident stantis in limine primo.
<uerg. aen. 2.486>	at domus interior gemitu miseroque tumultu
<uerg. aen. 2.487>	miscetur penitusque cauae plangoribus aedes
<uerg. aen. 2.488>	femineis ululant; ferit aurea sidera clamor.
<uerg. aen. 2.489>	tum pauidae tectis matres ingentibus errant;
<uerg. aen. 2.490>	amplexaeque tenent postis atque oscula figunt.
<uerg. aen. 2.491>	instat ui patria pyrrhus; nec claustra neque ipsi
<uerg. aen. 2.492>	custodes sufferre ualent; labat ariete crebro
<uerg. aen. 2.493>	ianua et emoti procumbunt cardine postes.
<uerg. aen. 2.494>	fit uia ui; rumpunt aditus primosque trucidant
<uerg. aen. 2.495>	immissi danai et late loca milite complent.
<uerg. aen. 2.496>	non sic aggeribus ruptis cum spumeus amnis
<uerg. aen. 2.497>	exiit oppositasque euicit gurgite moles
<uerg. aen. 2.498>	fertur in arua furens cumulo camposque per omnis
<uerg. aen. 2.499>	cum stabulis armenta trahit.  uidi ipse furentem
<uerg. aen. 2.500>	caede neoptolemum geminosque in limine atridas;
<uerg. aen. 2.501>	uidi hecubam centumque nurus priamumque per aras
<uerg. aen. 2.502>	sanguine foedantem quos ipse sacrauerat ignis.
<uerg. aen. 2.503>	quinquaginta illi thalami spes tanta nepotum
<uerg. aen. 2.504>	barbarico postes auro spoliisque superbi
<uerg. aen. 2.505>	procubuere; tenent danai qua deficit ignis.
<uerg. aen. 2.506>	forsitan et priami fuerint quae fata requiras.
<uerg. aen. 2.507>	urbis uti captae casum conuolsaque uidit
<uerg. aen. 2.508>	limina tectorum et medium in penetralibus hostem
<uerg. aen. 2.509>	arma diu senior desueta trementibus aeuo
<uerg. aen. 2.510>	circumdat nequiquam umeris et inutile ferrum
<uerg. aen. 2.511>	cingitur ac densos fertur moriturus in hostis.
<uerg. aen. 2.512>	aedibus in mediis nudoque sub aetheris axe
<uerg. aen. 2.513>	ingens ara fuit iuxtaque ueterrima laurus
<uerg. aen. 2.514>	incumbens arae atque umbra complexa penatis.
<uerg. aen. 2.515>	hic hecuba et natae nequiquam altaria circum
<uerg. aen. 2.516>	praecipites atra ceu tempestate columbae
<uerg. aen. 2.517>	condensae et diuom amplexae simulacra sedebant.
<uerg. aen. 2.518>	ipsum autem sumptis priamum iuuenalibus armis
<uerg. aen. 2.519>	ut uidit "quae mens tam dira miserrime coniunx
<uerg. aen. 2.520>	impulit his cingi telis  aut quo ruis" inquit;
<uerg. aen. 2.521>	"non tali auxilio nec defensoribus istis
<uerg. aen. 2.522>	tempus eget non si ipse meus nunc adforet hector.
<uerg. aen. 2.523>	huc tandem concede; haec ara tuebitur omnis
<uerg. aen. 2.524>	aut moriere simul." sic ore effata recepit
<uerg. aen. 2.525>	ad sese et sacra longaeuum in sede locauit.
<uerg. aen. 2.526>	ecce autem elapsus pyrrhi de caede polites
<uerg. aen. 2.527>	unus natorum priami per tela per hostis
<uerg. aen. 2.528>	porticibus longis fugit et uacua atria lustrat
<uerg. aen. 2.529>	saucius illum ardens infesto uolnere pyrrhus
<uerg. aen. 2.530>	insequitur iam iamque manu tenet et premit hasta.
<uerg. aen. 2.531>	ut tandem ante oculos euasit et ora parentum
<uerg. aen. 2.532>	concidit ac multo uitam cum sanguine fudit.
<uerg. aen. 2.533>	hic priamus quamquam in media iam morte tenetur
<uerg. aen. 2.534>	non tamen abstinuit nec uoci iraeque pepercit
<uerg. aen. 2.535>	"at tibi pro scelere" exclamat "pro talibus ausis
<uerg. aen. 2.536>	di si qua est caelo pietas quae talia curet
<uerg. aen. 2.537>	persoluant grates dignas et praemia reddant
<uerg. aen. 2.538>	debita qui nati coram me cernere letum
<uerg. aen. 2.539>	fecisti et patrios foedasti funere uoltus.
<uerg. aen. 2.540>	at non ille satum quo te mentiris achilles
<uerg. aen. 2.541>	talis in hoste fuit priamo; sed iura fidemque
<uerg. aen. 2.542>	supplicis erubuit corpusque exsangue sepulchro
<uerg. aen. 2.543>	reddidit hectoreum meque in mea regna remisit."
<uerg. aen. 2.544>	sic fatus senior telumque imbelle sine ictu
<uerg. aen. 2.545>	coniecit rauco quod protinus aere repulsum
<uerg. aen. 2.546>	e summo clipei nequiquam umbone pependit.
<uerg. aen. 2.547>	cui pyrrhus "referes ergo haec et nuntius ibis
<uerg. aen. 2.548>	pelidae genitori; illi mea tristia facta
<uerg. aen. 2.549>	degeneremque neoptolemum narrare memento.
<uerg. aen. 2.550>	nunc morere." hoc dicens altaria ad ipsa trementem
<uerg. aen. 2.551>	traxit et in multo lapsantem sanguine nati
<uerg. aen. 2.552>	implicuitque comam laeua dextraque coruscum
<uerg. aen. 2.553>	extulit ac lateri capulo tenus abdidit ensem.
<uerg. aen. 2.554>	haec finis priami fatorum; hic exitus illum
<uerg. aen. 2.555>	sorte tulit troiam incensam et prolapsa uidentem
<uerg. aen. 2.556>	pergama tot quondam populis terrisque superbum
<uerg. aen. 2.557>	regnatorem asiae.  iacet ingens litore truncus
<uerg. aen. 2.558>	auolsumque umeris caput et sine nomine corpus.
<uerg. aen. 2.559>	at me tum primum saeuus circumstetit horror
<uerg. aen. 2.560>	obstipui; subiit cari genitoris imago
<uerg. aen. 2.561>	ut regem aequaeuum crudeli uolnere uidi
<uerg. aen. 2.562>	uitam exhalantem; subiit deserta cresa
<uerg. aen. 2.563>	et direpta domus et parui casus iuli.
<uerg. aen. 2.564>	respicio et quae sit me circum copia lustro.
<uerg. aen. 2.565>	deseruere omnes defessi et corpora saltu
<uerg. aen. 2.566>	ad terram misere aut ignibus aegra dedere.
<uerg. aen. 2.567>	[iamque adeo super unus eram cum limina uestae
<uerg. aen. 2.568>	seruantem et tacitam secreta in sede latentem
<uerg. aen. 2.569>	tyndarida aspicio dant clara incendia lucem
<uerg. aen. 2.570>	erranti passimque oculos per cuncta ferenti.
<uerg. aen. 2.571>	illa sibi infestos euersa ob pergama teucros
<uerg. aen. 2.572>	et poenas danaum et deserti coniugis iras
<uerg. aen. 2.573>	praemetuens troiae et patriae communis erinys
<uerg. aen. 2.574>	abdiderat sese atque aris inuisa sedebat.
<uerg. aen. 2.575>	exarsere ignes animo; subit ira cadentem
<uerg. aen. 2.576>	ulcisci patriam et sceleratas sumere poenas.
<uerg. aen. 2.577>	"scilicet haec spartam incolumis patriasque mycenas
<uerg. aen. 2.578>	aspiciet partoque ibit regina triumpho
<uerg. aen. 2.579>	coniugiumque domumque patres natosque uidebit
<uerg. aen. 2.580>	iliadum turba et phrygiis comitata ministris
<uerg. aen. 2.581>	occiderit ferro priamus troia arserit igni
<uerg. aen. 2.582>	dardanium totiens sudarit sanguine litus
<uerg. aen. 2.583>	non ita namque etsi nullum memorabile nomen
<uerg. aen. 2.584>	feminea in poena est nec habet uictoria laudem
<uerg. aen. 2.585>	extinxisse nefas tamen et sumpsisse merentis
<uerg. aen. 2.586>	laudabor poenas animumque explesse iuuabit
<uerg. aen. 2.587>	ultricis flammae et cineres satiasse meorum."
<uerg. aen. 2.588>	talia iactabam et furiata mente ferebar]
<uerg. aen. 2.589>	cum mihi se non ante oculis tam clara uidendam
<uerg. aen. 2.590>	obtulit et pura per noctem in luce refulsit
<uerg. aen. 2.591>	alma parens confessa deam qualisque uideri
<uerg. aen. 2.592>	caelicolis et quanta solet dextraque prehensum
<uerg. aen. 2.593>	continuit roseoque haec insuper addidit ore
<uerg. aen. 2.594>	"nate quis indomitas tantus dolor excitat iras
<uerg. aen. 2.595>	quid furis aut quonam nostri tibi cura recessit
<uerg. aen. 2.596>	non prius aspicies ubi fessum aetate parentem
<uerg. aen. 2.597>	liqueris anchisen; superet coniunxne cresa
<uerg. aen. 2.598>	ascaniusque puer  quos omnes undique graiae
<uerg. aen. 2.599>	circum errant acies et ni mea cura resistat
<uerg. aen. 2.600>	iam flammae tulerint inimicus et hauserit ensis.
<uerg. aen. 2.601>	non tibi tyndaridis facies inuisa lacaenae
<uerg. aen. 2.602>	culpatusue paris diuom inclementia diuom
<uerg. aen. 2.603>	has euertit opes sternitque a culmine troiam.
<uerg. aen. 2.604>	aspicenamque omnem quae nunc obducta tuenti
<uerg. aen. 2.605>	mortalis hebetat uisus tibi et umida circum
<uerg. aen. 2.606>	caligat nubem eripiam; tu ne qua parentis
<uerg. aen. 2.607>	iussa time neu praeceptis parere recusa
<uerg. aen. 2.608>	hic ubi disiectas moles auolsaque saxis
<uerg. aen. 2.609>	saxa uides mixtoque undantem puluere fumum.
<uerg. aen. 2.610>	neptunus muros magnoque emota tridenti
<uerg. aen. 2.611>	fundamenta quatit totamque a sedibus urbem
<uerg. aen. 2.612>	eruit; hic iuno scaeas saeuissima portas
<uerg. aen. 2.613>	prima tenet sociumque furens a nauibus agmen
<uerg. aen. 2.614>	ferro accincta uocat.
<uerg. aen. 2.615>	iam summas arces tritonia respice pallas
<uerg. aen. 2.616>	insedit nimbo effulgens et gorgone saeua.
<uerg. aen. 2.617>	ipse pater danais animos uiresque secundas
<uerg. aen. 2.618>	sufficit ipse deos in dardana suscitat arma.
<uerg. aen. 2.619>	eripe nate fugam finemque impone labori.
<uerg. aen. 2.620>	nusquam abero et tutum patrio te limine sistam."
<uerg. aen. 2.621>	dixerat et spissis noctis se condidit umbris.
<uerg. aen. 2.622>	adparent dirae facies inimicaque troiae
<uerg. aen. 2.623>	numina magna deum.
<uerg. aen. 2.624>	tum uero omne mihi uisum considere in ignis
<uerg. aen. 2.625>	ilium et ex imo uerti neptunia troia;
<uerg. aen. 2.626>	ac ueluti summis antiquam in montibus ornum
<uerg. aen. 2.627>	cum ferro accisam crebrisque bipennibus instant
<uerg. aen. 2.628>	eruere agricolae certatimilla usque minatur
<uerg. aen. 2.629>	et tremefacta comam concusso uertice nutat
<uerg. aen. 2.630>	uolneribus donec paulatim euicta supremum
<uerg. aen. 2.631>	congemuit traxitque iugis auolsa ruinam.
<uerg. aen. 2.632>	descendo ac ducente deo flammam inter et hostis
<uerg. aen. 2.633>	expedior; dant tela locum flammaeque recedunt.
<uerg. aen. 2.634>	atque ubi iam patriae peruentum ad limina sedis
<uerg. aen. 2.635>	antiquasque domos genitor quem tollere in altos
<uerg. aen. 2.636>	optabam primum montis primumque petebam
<uerg. aen. 2.637>	abnegat excisa uitam producere troia
<uerg. aen. 2.638>	exsiliumque pati.  "uos o quibus integer aeui
<uerg. aen. 2.639>	sanguis" ait "solidaeque suo stant robore uires
<uerg. aen. 2.640>	uos agitate fugam
<uerg. aen. 2.641>	me si caelicolae uoluissent ducere uitam
<uerg. aen. 2.642>	has mihi seruassent sedes.  satis una superque
<uerg. aen. 2.643>	uidimus exscidia et captae superauimus urbi.
<uerg. aen. 2.644>	sic o sic positum adfati discedite corpus.
<uerg. aen. 2.645>	ipse manu mortem inueniam; miserebitur hostis
<uerg. aen. 2.646>	exuuiasque petet; facilis iactura sepulcri.
<uerg. aen. 2.647>	iam pridem inuisus diuis et inutilis annos
<uerg. aen. 2.648>	demoror ex quo me diuom pater atque hominum rex
<uerg. aen. 2.649>	fulminis adflauit uentis et contigit igni."
<uerg. aen. 2.650>	talia perstabat memorans fixusque manebat.
<uerg. aen. 2.651>	nos contra effusi lacrimis coniunxque cresa
<uerg. aen. 2.652>	ascaniusque omnisque domus ne uertere secum
<uerg. aen. 2.653>	cuncta pater fatoque urguenti incumbere uellet.
<uerg. aen. 2.654>	abnegat inceptoque et sedibus haeret in isdem.
<uerg. aen. 2.655>	rursus in arma feror mortemque miserrimus opto
<uerg. aen. 2.656>	nam quod consilium aut quae iam fortuna dabatur
<uerg. aen. 2.657>	"mene efferre pedem genitor te posse relicto
<uerg. aen. 2.658>	sperasti tantumque nefas patrio excidit ore
<uerg. aen. 2.659>	si nihil ex tanta superis placet urbe relinqui
<uerg. aen. 2.660>	et sedet hoc animo perituraeque addere troiae
<uerg. aen. 2.661>	teque tuosque iuuat patet isti ianua leto
<uerg. aen. 2.662>	iamque aderit multo priami de sanguine pyrrhus
<uerg. aen. 2.663>	natum ante ora patris patrem qui obtruncat ad aras.
<uerg. aen. 2.664>	hoc erat alma parens quod me per tela per ignis
<uerg. aen. 2.665>	eripis ut mediis hostem in penetralibus utque
<uerg. aen. 2.666>	ascanium patremque meum iuxtaque cresam
<uerg. aen. 2.667>	alterum in alterius mactatos sanguine cernam
<uerg. aen. 2.668>	arma uiri ferte arma; uocat lux ultima uictos.
<uerg. aen. 2.669>	reddite me danais; sinite instaurata reuisam
<uerg. aen. 2.670>	proelia numquam omnes hodie moriemur inulti."
<uerg. aen. 2.671>	hinc ferro accingor rursus clipeoque sinistram
<uerg. aen. 2.672>	insertabam aptans meque extra tecta ferebam.
<uerg. aen. 2.673>	ecce autem complexa pedes in limine coniunx
<uerg. aen. 2.674>	haerebat paruumque patri tendebat iulum
<uerg. aen. 2.675>	"si periturus abis et nos rape in omnia tecum;
<uerg. aen. 2.676>	sin aliquam expertus sumptis spem ponis in armis
<uerg. aen. 2.677>	hanc primum tutare domum.  cui paruus iulus
<uerg. aen. 2.678>	cui pater et coniunx quondam tua dicta relinquor"
<uerg. aen. 2.679>	talia uociferans gemitu tectum omne replebat
<uerg. aen. 2.680>	cum subitum dictuque oritur mirabile monstrum.
<uerg. aen. 2.681>	namque manus inter maestorumque ora parentum
<uerg. aen. 2.682>	ecce leuis summo de uertice uisus iuli
<uerg. aen. 2.683>	fundere lumen apex tactuque innoxia mollis
<uerg. aen. 2.684>	lambere flamma comas et circum tempora pasci.
<uerg. aen. 2.685>	nos pauidi trepidare metu crinemque flagrantem
<uerg. aen. 2.686>	excutere et sanctos restinguere fontibus ignis.
<uerg. aen. 2.687>	at pater anchises oculos ad sidera laetus
<uerg. aen. 2.688>	extulit et caelo palmas cum uoce tetendit
<uerg. aen. 2.689>	"iuppiter omnipotens precibus si flecteris ullis
<uerg. aen. 2.690>	aspice nos; hoc tantum et si pietate meremur
<uerg. aen. 2.691>	da deinde auxilium pater atque haec omina firma."
<uerg. aen. 2.692>	uix ea fatus erat senior subitoque fragore
<uerg. aen. 2.693>	intonuit laeuum et de caelo lapsa per umbras
<uerg. aen. 2.694>	stella facem ducens multa cum luce cucurrit.
<uerg. aen. 2.695>	illam summa super labentem culmina tecti
<uerg. aen. 2.696>	cernimus idaea claram se condere silua
<uerg. aen. 2.697>	signantemque uias; tum longo limite sulcus
<uerg. aen. 2.698>	dat lucem et late circum loca sulphure fumant.
<uerg. aen. 2.699>	hic uero uictus genitor se tollit ad auras
<uerg. aen. 2.700>	adfaturque deos et sanctum sidus adorat.
<uerg. aen. 2.701>	"iam iam nulla mora est; sequor et qua ducitis adsum.
<uerg. aen. 2.702>	di patrii seruate domum seruate nepotem.
<uerg. aen. 2.703>	uestrum hoc augurium uestroque in numine troia est.
<uerg. aen. 2.704>	cedo equidem nec nate tibi comes ire recuso."
<uerg. aen. 2.705>	dixerat ille; et iam per moenia clarior ignis
<uerg. aen. 2.706>	auditur propiusque aestus incendia uoluunt.
<uerg. aen. 2.707>	"ergo age care pater ceruici imponere nostrae;
<uerg. aen. 2.708>	ipse subibo umeris nec me labor iste grauabit
<uerg. aen. 2.709>	quo res cumque cadent unum et commune periclum
<uerg. aen. 2.710>	una salus ambobus erit.  mihi paruus iulus
<uerg. aen. 2.711>	sit comes et longe seruet uestigia coniunx
<uerg. aen. 2.712>	uos famuli quae dicam animis aduertite uestris.
<uerg. aen. 2.713>	est urbe egressis tumulus templumque uetustum
<uerg. aen. 2.714>	desertae cereris iuxtaque antiqua cupressus
<uerg. aen. 2.715>	religione patrum multos seruata per annos.
<uerg. aen. 2.716>	hanc ex diuerso sedem ueniemus in unam.
<uerg. aen. 2.717>	tu genitor cape sacra manu patriosque penatis;
<uerg. aen. 2.718>	me bello e tanto digressum et caede recenti
<uerg. aen. 2.719>	attrectare nefas donec me flumine uiuo
<uerg. aen. 2.720>	abluero."
<uerg. aen. 2.721>	haec fatus latos umeros subiectaque colla
<uerg. aen. 2.722>	ueste super fuluique insternor pelle leonis
<uerg. aen. 2.723>	succedoque oneri; dextrae se paruus iulus
<uerg. aen. 2.724>	implicuit sequiturque patrem non passibus aequis;
<uerg. aen. 2.725>	pone subit coniunx ferimur per opaca locorum;
<uerg. aen. 2.726>	et me quem dudum non ulla iniecta mouebant
<uerg. aen. 2.727>	tela neque aduerso glomerati ex agmine grai
<uerg. aen. 2.728>	nunc omnes terrent aurae sonus excitat omnis
<uerg. aen. 2.729>	suspensum et pariter comitique onerique timentem.
<uerg. aen. 2.730>	iamque propinquabam portis omnemque uidebar
<uerg. aen. 2.731>	euasisse uiam subito cum creber ad auris
<uerg. aen. 2.732>	uisus adesse pedum sonitus genitorque per umbram
<uerg. aen. 2.733>	prospiciens; "nate" exclamat "fuge nate propinquant.
<uerg. aen. 2.734>	ardentis clipeos atque aera micantia cerno!"
<uerg. aen. 2.735>	hic mihi nescio quod trepido male numen amicum
<uerg. aen. 2.736>	confusam eripuit mentem.  namque auia cursu
<uerg. aen. 2.737>	dum sequor et nota excedo regione uiarum
<uerg. aen. 2.738>	heu misero coniunx fatone erepta cresa
<uerg. aen. 2.739>	substitit errauitne uia seu lassa resedit
<uerg. aen. 2.740>	incertum; nec post oculis est reddita nostris.
<uerg. aen. 2.741>	nec prius amissam respexi animumque reflexi
<uerg. aen. 2.742>	quam tumulum antiquae cereris sedemque sacratam
<uerg. aen. 2.743>	uenimus; hic demum collectis omnibus una
<uerg. aen. 2.744>	defuit et comites natumque uirumque fefellit.
<uerg. aen. 2.745>	quem non incusaui amens hominumque deorumque
<uerg. aen. 2.746>	aut quid in euersa uidi crudelius urbe
<uerg. aen. 2.747>	ascanium anchisenque patrem teucrosque penatis
<uerg. aen. 2.748>	commendo sociis et curua ualle recondo;
<uerg. aen. 2.749>	ipse urbem repeto et cingor fulgentibus armis.
<uerg. aen. 2.750>	stat casus renouare omnis omnemque reuerti
<uerg. aen. 2.751>	per troiam et rursus caput obiectare periclis.
<uerg. aen. 2.752>	principio muros obscuraque limina portae
<uerg. aen. 2.753>	qua gressum extuleram repeto et uestigia retro
<uerg. aen. 2.754>	obseruata sequor per noctem et lumine lustro.
<uerg. aen. 2.755>	horror ubique animo simul ipsa silentia terrent.
<uerg. aen. 2.756>	inde domum si forte pedem si forte tulisset
<uerg. aen. 2.757>	me refero inruerant danai et tectum omne tenebant.
<uerg. aen. 2.758>	ilicet ignis edax summa ad fastigia uento
<uerg. aen. 2.759>	uoluitur; exsuperant flammae furit aestus ad auras.
<uerg. aen. 2.760>	procedo et priami sedes arcemque reuiso.
<uerg. aen. 2.761>	et iam porticibus uacuis iunonis asylo
<uerg. aen. 2.762>	custodes lecti phoenix et dirus ulixes
<uerg. aen. 2.763>	praedam adseruabant.  huc undique troia gaza
<uerg. aen. 2.764>	incensis erepta adytis mensaeque deorum
<uerg. aen. 2.765>	crateresque auro solidi captiuaque uestis
<uerg. aen. 2.766>	congeritur; pueri et pauidae longo ordine matres
<uerg. aen. 2.767>	stant circum.
<uerg. aen. 2.768>	ausus quin etiam uoces iactare per umbram
<uerg. aen. 2.769>	impleui clamore uias maestusque cresam
<uerg. aen. 2.770>	nequiquam ingeminans iterumque iterumque uocaui.
<uerg. aen. 2.771>	quaerenti et tectis urbis sine fine furenti
<uerg. aen. 2.772>	infelix simulacrum atque ipsius umbra cresae
<uerg. aen. 2.773>	uisa mihi ante oculos et nota maior imago.
<uerg. aen. 2.774>	obstipui steteruntque comae et uox faucibus haesit.
<uerg. aen. 2.775>	[tum sic adfari et curas his demere dictis ]
<uerg. aen. 2.776>	"quid tantum insano iuuat indulgere dolori
<uerg. aen. 2.777>	o dulcis coniunx  non haec sine numine diuom
<uerg. aen. 2.778>	eueniunt; nec te hinc comitem asportare cresam
<uerg. aen. 2.779>	fas aut ille sinit superi regnator olympi.
<uerg. aen. 2.780>	longa tibi exsilia et uastum maris aequor arandum
<uerg. aen. 2.781>	et terram hesperiam uenies ubi lydius arua
<uerg. aen. 2.782>	inter opima uirum leni fluit agmine thybris
<uerg. aen. 2.783>	illic res laetae regnumque et regia coniunx
<uerg. aen. 2.784>	parta tibi.  lacrimas dilectae pelle cresae.
<uerg. aen. 2.785>	non ego myrmidonum sedes dolopumue superbas
<uerg. aen. 2.786>	aspiciam aut graiis seruitum matribus ibo
<uerg. aen. 2.787>	dardanis et diuae ueneris nurus.
<uerg. aen. 2.788>	sed me magna deum genetrix his detinet oris
<uerg. aen. 2.789>	iamque uale et nati serua communis amorem."
<uerg. aen. 2.790>	haec ubi dicta dedit lacrimantem et multa uolentem
<uerg. aen. 2.791>	dicere deseruit tenuisque recessit in auras.
<uerg. aen. 2.792>	ter conatus ibi collo dare bracchia circum
<uerg. aen. 2.793>	ter frustra comprensa manus effugit imago
<uerg. aen. 2.794>	par leuibus uentis uolucrique simillima somno.
<uerg. aen. 2.795>	sic demum socios consumpta nocte reuiso.
<uerg. aen. 2.796>	atque hic ingentem comitum adfluxisse nouorum
<uerg. aen. 2.797>	inuenio admirans numerum matresque uirosque
<uerg. aen. 2.798>	collectam exsilio pubem miserabile uolgus.
<uerg. aen. 2.799>	undique conuenere animis opibusque parati
<uerg. aen. 2.800>	in quascumque uelim pelago deducere terras.
<uerg. aen. 2.801>	iamque iugis summae surgebat lucifer idae
<uerg. aen. 2.802>	ducebatque diem danaique obsessa tenebant
<uerg. aen. 2.803>	limina portarum nec spes opis ulla dabatur;
<uerg. aen. 2.804>	cessi et sublato montes genitore petiui.

<uerg. aen. 3.1>	postquam res asiae priamique euertere gentem
<uerg. aen. 3.2>	immeritam uisum superis ceciditque superbum
<uerg. aen. 3.3>	ilium et omnis humo fumat neptunia troia
<uerg. aen. 3.4>	diuersa exsilia et desertas quaerere terras
<uerg. aen. 3.5>	auguriis agimur diuom classemque sub ipsa
<uerg. aen. 3.6>	antandro et phrygiae molimur montibus idae
<uerg. aen. 3.7>	incerti quo fata ferant ubi sistere detur
<uerg. aen. 3.8>	contrahimusque uiros.  uix prima inceperat aestas
<uerg. aen. 3.9>	et pater anchises dare fatis uela iubebat;
<uerg. aen. 3.10>	litora cum patriae lacrimans portusque relinquo
<uerg. aen. 3.11>	et campos ubi troia fuit feror exsul in altum
<uerg. aen. 3.12>	cum sociis natoque penatibus et magnis dis.
<uerg. aen. 3.13>	terra procul uastis colitur mauortia campis
<uerg. aen. 3.14>	thraces arant acri quondam regnata lycurgo
<uerg. aen. 3.15>	hospitium antiquum troiae sociique penates
<uerg. aen. 3.16>	dum fortuna fuit.  feror huc et litore curuo
<uerg. aen. 3.17>	moenia prima loco fatis ingressus iniquis
<uerg. aen. 3.18>	aeneadasque meo nomen de nomine fingo.
<uerg. aen. 3.19>	sacra dionaeae matri diuisque ferebam
<uerg. aen. 3.20>	auspicibus coeptorum operum superoque nitentem
<uerg. aen. 3.21>	caelicolum regi mactabam in litore taurum.
<uerg. aen. 3.22>	forte fuit iuxta tumulus quo cornea summo
<uerg. aen. 3.23>	uirgulta et densis hastilibus horrida myrtus.
<uerg. aen. 3.24>	accessi uiridemque ab humo conuellere siluam
<uerg. aen. 3.25>	conatus ramis tegerem ut frondentibus aras
<uerg. aen. 3.26>	horrendum et dictu uideo mirabile monstrum.
<uerg. aen. 3.27>	nam quae prima solo ruptis radicibus arbos
<uerg. aen. 3.28>	uellitur huic atro liquuntur sanguine guttae
<uerg. aen. 3.29>	et terram tabo maculant.  mihi frigidus horror
<uerg. aen. 3.30>	membra quatit gelidusque coit formidine sanguis.
<uerg. aen. 3.31>	rursus et alterius lentum conuellere uimen
<uerg. aen. 3.32>	insequor et causas penitus temptare latentis
<uerg. aen. 3.33>	ater et alterius sequitur de cortice sanguis.
<uerg. aen. 3.34>	multa mouens animo nymphas uenerabar agrestis
<uerg. aen. 3.35>	gradiuumque patrem geticis qui praesidet aruis
<uerg. aen. 3.36>	rite secundarent uisus omenque leuarent.
<uerg. aen. 3.37>	tertia sed postquam maiore hastilia nisu
<uerg. aen. 3.38>	adgredior genibusque aduersae obluctor harenae
<uerg. aen. 3.39>	eloquar an sileamgemitus lacrimabilis imo
<uerg. aen. 3.40>	auditur tumulo et uox reddita fertur ad auris
<uerg. aen. 3.41>	"quid miserum aenea laceras  iam parce sepulto;
<uerg. aen. 3.42>	parce pias scelerare manus.  non me tibi troia
<uerg. aen. 3.43>	externum tulit aut cruor hic de stipite manat.
<uerg. aen. 3.44>	heu fuge crudelis terras fuge litus auarum
<uerg. aen. 3.45>	nam polydorus ego; hic confixum ferrea texit
<uerg. aen. 3.46>	telorum seges et iaculis increuit acutis."
<uerg. aen. 3.47>	tum uero ancipiti mentem formidine pressus
<uerg. aen. 3.48>	obstipui steteruntque comae et uox faucibus haesit.
<uerg. aen. 3.49>	hunc polydorum auri quondam cum pondere magno
<uerg. aen. 3.50>	infelix priamus furtim mandarat alendum
<uerg. aen. 3.51>	threicio regi cum iam diffideret armis
<uerg. aen. 3.52>	dardaniae cingique urbem obsidione uideret.
<uerg. aen. 3.53>	ille ut opes fractae teucrum et fortuna recessit
<uerg. aen. 3.54>	res agamemnonias uictriciaque arma secutus
<uerg. aen. 3.55>	fas omne abrumpit; polydorum obtruncat et auro
<uerg. aen. 3.56>	ui potitur.  quid non mortalia pectora cogis
<uerg. aen. 3.57>	auri sacra fames  postquam pauor ossa reliquit
<uerg. aen. 3.58>	delectos populi ad proceres primumque parentem
<uerg. aen. 3.59>	monstra deum refero et quae sit sententia posco.
<uerg. aen. 3.60>	omnibus idem animus scelerata excedere terra
<uerg. aen. 3.61>	linqui pollutum hospitium et dare classibus austros.
<uerg. aen. 3.62>	ergo instauramus polydoro funus et ingens
<uerg. aen. 3.63>	aggeritur tumulo tellus; stant manibus arae
<uerg. aen. 3.64>	caeruleis maestae uittis atraque cupresso
<uerg. aen. 3.65>	et circum iliades crinem de more solutae;
<uerg. aen. 3.66>	inferimus tepido spumantia cymbia lacte
<uerg. aen. 3.67>	sanguinis et sacri pateras animamque sepulchro
<uerg. aen. 3.68>	condimus et magna supremum uoce ciemus.
<uerg. aen. 3.69>	inde ubi prima fides pelago placataque uenti
<uerg. aen. 3.70>	dant maria et lenis crepitans uocat auster in altum
<uerg. aen. 3.71>	deducunt socii nauis et litora complent
<uerg. aen. 3.72>	prouehimur portu terraeque urbesque recedunt.
<uerg. aen. 3.73>	sacra mari colitur medio gratissima tellus
<uerg. aen. 3.74>	nereidum matri et neptuno aegaeo
<uerg. aen. 3.75>	quam pius arquitenens oras et litora circum
<uerg. aen. 3.76>	errantem mycono e celsa gyaroque reuinxit
<uerg. aen. 3.77>	immotamque coli dedit et contemnere uentos.
<uerg. aen. 3.78>	huc feror; haec fessos tuto placidissima portu
<uerg. aen. 3.79>	accipit egressi ueneramur apollinis urbem.
<uerg. aen. 3.80>	rex anius rex idem hominum phoebique sacerdos
<uerg. aen. 3.81>	uittis et sacra redimitus tempora lauro
<uerg. aen. 3.82>	occurrit; ueterem anchisen adgnouit amicum.
<uerg. aen. 3.83>	iungimus hospitio dextras et tecta subimus.
<uerg. aen. 3.84>	templa dei saxo uenerabar structa uetusto
<uerg. aen. 3.85>	"da propriam thymbraee domum; da moenia fessis
<uerg. aen. 3.86>	et genus et mansuram urbem; serua altera troiae
<uerg. aen. 3.87>	pergama reliquias danaum atque immitis achilli.
<uerg. aen. 3.88>	quem sequimur  quoue ire iubes  ubi ponere sedes
<uerg. aen. 3.89>	da pater augurium atque animis inlabere nostris."
<uerg. aen. 3.90>	uix ea fatus eram tremere omnia uisa repente
<uerg. aen. 3.91>	liminaque laurusque dei totusque moueri
<uerg. aen. 3.92>	mons circum et mugire adytis cortina reclusis.
<uerg. aen. 3.93>	submissi petimus terram et uox fertur ad auris
<uerg. aen. 3.94>	"dardanidae duri quae uos a stirpe parentum
<uerg. aen. 3.95>	prima tulit tellus eadem uos ubere laeto
<uerg. aen. 3.96>	accipiet reduces.  antiquam exquirite matrem
<uerg. aen. 3.97>	hic domus aeneae cunctis dominabitur oris
<uerg. aen. 3.98>	et nati natorum et qui nascentur ab illis."
<uerg. aen. 3.99>	haec phoebus; mixtoque ingens exorta tumultu
<uerg. aen. 3.100>	laetitia et cuncti quae sint ea moenia quaerunt
<uerg. aen. 3.101>	quo phoebus uocet errantis iubeatque reuerti
<uerg. aen. 3.102>	tum genitor ueterum uoluens monumenta uirorum
<uerg. aen. 3.103>	"audite o proceres" ait "et spes discite uestras
<uerg. aen. 3.104>	creta iouis magni medio iacet insula ponto;
<uerg. aen. 3.105>	mons idaeus ubi et gentis cunabula nostrae.
<uerg. aen. 3.106>	centum urbes habitant magnas uberrima regna;
<uerg. aen. 3.107>	maximus unde pater si rite audita recordor
<uerg. aen. 3.108>	teucrus rhoeteas primum est aduectus in oras
<uerg. aen. 3.109>	optauitque locum regno.  nondum ilium et arces
<uerg. aen. 3.110>	pergameae steterant; habitabant uallibus imis.
<uerg. aen. 3.111>	hinc mater cultrix cybeli corybantiaque aera
<uerg. aen. 3.112>	idaeumque nemus; hinc fida silentia sacris
<uerg. aen. 3.113>	et iuncti currum dominae subiere leones.
<uerg. aen. 3.114>	ergo agite et diuom ducunt qua iussa sequamur;
<uerg. aen. 3.115>	placemus uentos et gnosia regna petamus.
<uerg. aen. 3.116>	nec longo distant cursu; modo iuppiter adsit
<uerg. aen. 3.117>	tertia lux classem cretaeis sistet in oris."
<uerg. aen. 3.118>	sic fatus meritos aris mactauit honores
<uerg. aen. 3.119>	taurum neptuno taurum tibi pulcher apollo
<uerg. aen. 3.120>	nigram hiemi pecudem zephyris felicibus albam.
<uerg. aen. 3.121>	fama uolat pulsum regnis cessisse paternis
<uerg. aen. 3.122>	idomenea ducem desertaque litora cretae
<uerg. aen. 3.123>	hoste uacare domos sedesque adstare relictas.
<uerg. aen. 3.124>	linquimus ortygiae portus pelagoque uolamus
<uerg. aen. 3.125>	bacchatamque iugis naxon uiridemque donysam
<uerg. aen. 3.126>	olearon niueamque paron sparsasque per aequor
<uerg. aen. 3.127>	cycladas et crebris legimus freta consita terris.
<uerg. aen. 3.128>	nauticus exoritur uario certamine clamor;
<uerg. aen. 3.129>	hortantur socii "cretam proauosque petamus!"
<uerg. aen. 3.130>	prosequitur surgens a puppi uentus euntis
<uerg. aen. 3.131>	et tandem antiquis curetum adlabimur oris.
<uerg. aen. 3.132>	ergo auidus muros optatae molior urbis
<uerg. aen. 3.133>	pergameamque uoco et laetam cognomine gentem
<uerg. aen. 3.134>	hortor amare focos arcemque attollere tectis.
<uerg. aen. 3.135>	iamque fere sicco subductae litore puppes;
<uerg. aen. 3.136>	conubiis aruisque nouis operata iuuentus;
<uerg. aen. 3.137>	iura domosque dabam subito cum tabida membris
<uerg. aen. 3.138>	corrupto caeli tractu miserandaque uenit
<uerg. aen. 3.139>	arboribusque satisque lues et letifer annus.
<uerg. aen. 3.140>	linquebant dulcis animas aut aegra trahebant
<uerg. aen. 3.141>	corpora; tum sterilis exurere sirius agros;
<uerg. aen. 3.142>	arebant herbae et uictum seges aegra negabat.
<uerg. aen. 3.143>	rursus ad oraclum ortygiae phoebumque remenso
<uerg. aen. 3.144>	hortatur pater ire mari ueniamque precari
<uerg. aen. 3.145>	quam fessis finem rebus ferat; unde laborum
<uerg. aen. 3.146>	temptare auxilium iubeat; quo uertere cursus.
<uerg. aen. 3.147>	nox erat et terris animalia somnus habebat
<uerg. aen. 3.148>	effigies sacrae diuom phrygiique penates
<uerg. aen. 3.149>	quos mecum a troia mediisque ex ignibus urbis
<uerg. aen. 3.150>	extuleram uisi ante oculos adstare iacentis
<uerg. aen. 3.151>	in somnis multo manifesti lumine qua se
<uerg. aen. 3.152>	plena per insertas fundebat luna fenestras;
<uerg. aen. 3.153>	tum sic adfari et curas his demere dictis
<uerg. aen. 3.154>	"quod tibi delato ortygiam dicturus apollo est
<uerg. aen. 3.155>	hic canit et tua nos en ultro ad limina mittit.
<uerg. aen. 3.156>	nos te dardania incensa tuaque arma secuti
<uerg. aen. 3.157>	nos tumidum sub te permensi classibus aequor
<uerg. aen. 3.158>	idem uenturos tollemus in astra nepotes
<uerg. aen. 3.159>	imperiumque urbi dabimus tu moenia magnis
<uerg. aen. 3.160>	magna para longumque fugae ne linque laborem.
<uerg. aen. 3.161>	mutandae sedes non haec tibi litora suasit
<uerg. aen. 3.162>	delius aut cretae iussit considere apollo.
<uerg. aen. 3.163>	est locus hesperiam grai cognomine dicunt
<uerg. aen. 3.164>	terra antiqua potens armis atque ubere glaebae;
<uerg. aen. 3.165>	oenotri coluere uiri; nunc fama minores
<uerg. aen. 3.166>	italiam dixisse ducis de nomine gentem
<uerg. aen. 3.167>	hae nobis propriae sedes; hinc dardanus ortus
<uerg. aen. 3.168>	iasiusque pater genus a quo principe nostrum.
<uerg. aen. 3.169>	surge age et haec laetus longaeuo dicta parenti
<uerg. aen. 3.170>	haud dubitanda refer corythum terrasque requirat
<uerg. aen. 3.171>	ausonias; dictaea negat tibi iuppiter arua."
<uerg. aen. 3.172>	talibus attonitus uisis et uoce deorum
<uerg. aen. 3.173>	nec sopor illud erat sed coram adgnoscere uoltus
<uerg. aen. 3.174>	uelatasque comas praesentiaque ora uidebar;
<uerg. aen. 3.175>	tum gelidus toto manabat corpore sudor
<uerg. aen. 3.176>	corripio e stratis corpus tendoque supinas
<uerg. aen. 3.177>	ad caelum cum uoce manus et munera libo
<uerg. aen. 3.178>	intemerata focis.  perfecto laetus honore
<uerg. aen. 3.179>	anchisen facio certum remque ordine pando.
<uerg. aen. 3.180>	adgnouit prolem ambiguam geminosque parentes
<uerg. aen. 3.181>	seque nouo ueterum deceptum errore locorum.
<uerg. aen. 3.182>	tum memorat "nate iliacis exercite fatis
<uerg. aen. 3.183>	sola mihi talis casus cassandra canebat.
<uerg. aen. 3.184>	nunc repeto haec generi portendere debita nostro
<uerg. aen. 3.185>	et saepe hesperiam saepe itala regna uocare.
<uerg. aen. 3.186>	sed quis ad hesperiae uenturos litora teucros
<uerg. aen. 3.187>	crederet aut quem tum uates cassandra moueret
<uerg. aen. 3.188>	cedamus phoebo et moniti meliora sequamur."
<uerg. aen. 3.189>	sic ait et cuncti dicto paremus ouantes.
<uerg. aen. 3.190>	hanc quoque deserimus sedem paucisque relictis
<uerg. aen. 3.191>	uela damus uastumque caua trabe currimus aequor.
<uerg. aen. 3.192>	postquam altum tenuere rates nec iam amplius ullae
<uerg. aen. 3.193>	adparent terrae caelum undique et undique pontus
<uerg. aen. 3.194>	tum mihi caeruleus supra caput adstitit imber
<uerg. aen. 3.195>	noctem hiememque ferens et inhorruit unda tenebris.
<uerg. aen. 3.196>	continuo uenti uoluunt mare magnaque surgunt
<uerg. aen. 3.197>	aequora; dispersi iactamur gurgite uasto;
<uerg. aen. 3.198>	inuoluere diem nimbi et nox umida caelum
<uerg. aen. 3.199>	abstulit; ingeminant abruptis nubibus ignes.
<uerg. aen. 3.200>	excutimur cursu et caecis erramus in undis.
<uerg. aen. 3.201>	ipse diem noctemque negat discernere caelo
<uerg. aen. 3.202>	nec meminisse uiae media palinurus in unda.
<uerg. aen. 3.203>	tris adeo incertos caeca caligine soles
<uerg. aen. 3.204>	erramus pelago totidem sine sidere noctes.
<uerg. aen. 3.205>	quarto terra die primum se attollere tandem
<uerg. aen. 3.206>	uisa aperire procul montis ac uoluere fumum.
<uerg. aen. 3.207>	uela cadunt remis insurgimus; haud mora nautae
<uerg. aen. 3.208>	adnixi torquent spumas et caerula uerrunt.
<uerg. aen. 3.209>	seruatum ex undis strophadum me litora primum
<uerg. aen. 3.210>	accipiunt; strophades graio stant nomine dictae
<uerg. aen. 3.211>	insulae ionio in magno quas dira celaeno
<uerg. aen. 3.212>	harpyiaeque colunt aliae phineia postquam
<uerg. aen. 3.213>	clausa domus mensasque metu liquere priores.
<uerg. aen. 3.214>	tristius haud illis monstrum nec saeuior ulla
<uerg. aen. 3.215>	pestis et ira deum stygiis sese extulit undis.
<uerg. aen. 3.216>	uirginei uolucrum uoltus foedissima uentris
<uerg. aen. 3.217>	proluuies uncaeque manus et pallida semper
<uerg. aen. 3.218>	ora fame.
<uerg. aen. 3.219>	huc ubi delati portus intrauimus ecce
<uerg. aen. 3.220>	laeta boum passim campis armenta uidemus
<uerg. aen. 3.221>	caprigenumque pecus nullo custode per herbas.
<uerg. aen. 3.222>	inruimus ferro et diuos ipsumque uocamus
<uerg. aen. 3.223>	in partem praedamque iouem; tum litore curuo
<uerg. aen. 3.224>	exstruimusque toros dapibusque epulamur opimis.
<uerg. aen. 3.225>	at subitae horrifico lapsu de montibus adsunt
<uerg. aen. 3.226>	harpyiae et magnis quatiunt clangoribus alas
<uerg. aen. 3.227>	diripiuntque dapes contactuque omnia foedant
<uerg. aen. 3.228>	immundo; tum uox taetrum dira inter odorem.
<uerg. aen. 3.229>	rursum in secessu longo sub rupe cauata
<uerg. aen. 3.230>	arboribus clausi circum atque horrentibus umbris
<uerg. aen. 3.231>	instruimus mensas arisque reponimus ignem
<uerg. aen. 3.232>	rursum ex diuerso caeli caecisque latebris
<uerg. aen. 3.233>	turba sonans praedam pedibus circumuolat uncis
<uerg. aen. 3.234>	polluit ore dapes.  sociis tunc arma capessant
<uerg. aen. 3.235>	edico et dira bellum cum gente gerendum.
<uerg. aen. 3.236>	haud secus ac iussi faciunt tectosque per herbam
<uerg. aen. 3.237>	disponunt enses et scuta latentia condunt.
<uerg. aen. 3.238>	ergo ubi delapsae sonitum per curua dedere
<uerg. aen. 3.239>	litora dat signum specula misenus ab alta
<uerg. aen. 3.240>	aere cauo.  inuadunt socii et noua proelia temptant
<uerg. aen. 3.241>	obscenas pelagi ferro foedare uolucres
<uerg. aen. 3.242>	sed neque uim plumis ullam nec uolnera tergo
<uerg. aen. 3.243>	accipiunt celerique fuga sub sidera lapsae
<uerg. aen. 3.244>	semesam praedam et uestigia foeda relinquunt.
<uerg. aen. 3.245>	una in praecelsa consedit rupe celaeno
<uerg. aen. 3.246>	infelix uates rumpitque hanc pectore uocem
<uerg. aen. 3.247>	"bellum etiam pro caede boum stratisque iuuencis
<uerg. aen. 3.248>	laomedontiadae bellumne inferre paratis
<uerg. aen. 3.249>	et patrio harpyias insontis pellere regno
<uerg. aen. 3.250>	accipite ergo animis atque haec mea figite dicta
<uerg. aen. 3.251>	quae phoebo pater omnipotens mihi phoebus apollo
<uerg. aen. 3.252>	praedixit uobis furiarum ego maxuma pando.
<uerg. aen. 3.253>	italiam cursu petitis uentisque uocatis
<uerg. aen. 3.254>	ibitis italiam portusque intrare licebit;
<uerg. aen. 3.255>	sed non ante datam cingetis moenibus urbem
<uerg. aen. 3.256>	quam uos dira fames nostraeque iniuria caedis
<uerg. aen. 3.257>	ambesas subigat malis absumere mensas."
<uerg. aen. 3.258>	dixit et in siluam pennis ablata refugit.
<uerg. aen. 3.259>	at sociis subita gelidus formidine sanguis
<uerg. aen. 3.260>	deriguit; cecidere animi nec iam amplius armis
<uerg. aen. 3.261>	sed uotis precibusque iubent exposcere pacem
<uerg. aen. 3.262>	siue deae seu sint dirae obscenaeque uolucres.
<uerg. aen. 3.263>	et pater anchises passis de litore palmis
<uerg. aen. 3.264>	numina magna uocat meritosque indicit honores
<uerg. aen. 3.265>	"di prohibete minas; di talem auertite casum
<uerg. aen. 3.266>	et placidi seruate pios!" tum litore funem
<uerg. aen. 3.267>	deripere excussosque iubet laxare rudentes.
<uerg. aen. 3.268>	tendunt uela noti; fugimus spumantibus undis
<uerg. aen. 3.269>	qua cursum uentusque gubernatorque uocabat.
<uerg. aen. 3.270>	iam medio adparet fluctu nemorosa zacynthos
<uerg. aen. 3.271>	dulichiumque sameque et neritos ardua saxis.
<uerg. aen. 3.272>	effugimus scopulos ithacae laertia regna
<uerg. aen. 3.273>	et terram altricem saeui exsecramur ulixi.
<uerg. aen. 3.274>	mox et leucatae nimbosa cacumina montis
<uerg. aen. 3.275>	et formidatus nautis aperitur apollo.
<uerg. aen. 3.276>	hunc petimus fessi et paruae succedimus urbi;
<uerg. aen. 3.277>	ancora de prora iacitur stant litore puppes.
<uerg. aen. 3.278>	ergo insperata tandem tellure potiti
<uerg. aen. 3.279>	lustramurque ioui uotisque incendimus aras
<uerg. aen. 3.280>	actiaque iliacis celebramus litora ludis.
<uerg. aen. 3.281>	exercent patrias oleo labente palaestras
<uerg. aen. 3.282>	nudati socii; iuuat euasisse tot urbes
<uerg. aen. 3.283>	argolicas mediosque fugam tenuisse per hostis.
<uerg. aen. 3.284>	interea magnum sol circumuoluitur annum
<uerg. aen. 3.285>	et glacialis hiemps aquilonibus asperat undas.
<uerg. aen. 3.286>	aere cauo clipeum.  magni gestamen abantis
<uerg. aen. 3.287>	postibus aduersis figo et rem carmine signo
<uerg. aen. 3.288>	aeneas haec de danais uictoribus arma.
<uerg. aen. 3.289>	linquere tum portus iubeo et considere transtris
<uerg. aen. 3.290>	certatim socii feriunt mare et aequora uerrunt.
<uerg. aen. 3.291>	protinus arias phaeacum abscondimus arces
<uerg. aen. 3.292>	litoraque epiri legimus portuque subimus
<uerg. aen. 3.293>	chaonio et celsam buthroti accedimus urbem.
<uerg. aen. 3.294>	hic incredibilis rerum fama occupat auris
<uerg. aen. 3.295>	priamiden helenum graias regnare per urbes
<uerg. aen. 3.296>	coniugio aeacidae pyrrhi sceptrisque potitum
<uerg. aen. 3.297>	et patrio andromachen iterum cessisse marito.
<uerg. aen. 3.298>	obstipui miroque incensum pectus amore
<uerg. aen. 3.299>	compellare uirum et casus cognoscere tantos.
<uerg. aen. 3.300>	progredior portu classis et litora linquens
<uerg. aen. 3.301>	sollemnis cum forte dapes et tristia dona
<uerg. aen. 3.302>	ante urbem in luco falsi simoentis ad undam
<uerg. aen. 3.303>	libabat cineri andromache manisque uocabat
<uerg. aen. 3.304>	hectoreum ad tumulum uiridi quem caespite inanem
<uerg. aen. 3.305>	et geminas causam lacrimis sacrauerat aras.
<uerg. aen. 3.306>	ut me conspexit uenientem et troa circum
<uerg. aen. 3.307>	arma amens uidit magnis exterrita monstris
<uerg. aen. 3.308>	deriguit uisu in medio calor ossa reliquit;
<uerg. aen. 3.309>	labitur et longo uix tandem tempore fatur
<uerg. aen. 3.310>	"uerane te facies uerus mihi nuntius adfers
<uerg. aen. 3.311>	nate dea  uiuisne aut si lux alma recessit
<uerg. aen. 3.312>	hector ubi est" dixit lacrimasque effudit et omnem
<uerg. aen. 3.313>	impleuit clamore locum.  uix pauca furenti
<uerg. aen. 3.314>	subicio et raris turbatus uocibus hisco
<uerg. aen. 3.315>	"uiuo equidem uitamque extrema per omnia duco;
<uerg. aen. 3.316>	ne dubita nam uera uides.
<uerg. aen. 3.317>	heu quis te casus deiectam coniuge tanto
<uerg. aen. 3.318>	excipit aut quae digna satis fortuna reuisit
<uerg. aen. 3.319>	hectoris andromachen  pyrrhin" conubia seruas"
<uerg. aen. 3.320>	deiecit uultum et demissa uoce locuta est
<uerg. aen. 3.321>	"o felix una ante alias priamea uirgo
<uerg. aen. 3.322>	hostilem ad tumulum troiae sub moenibus altis
<uerg. aen. 3.323>	iussa mori quae sortitus non pertulit ullos
<uerg. aen. 3.324>	nec uictoris eri tetigit captiua cubile!
<uerg. aen. 3.325>	nos patria incensa diuersa per aequora uectae
<uerg. aen. 3.326>	stirpis achilleae fastus iuuenemque superbum
<uerg. aen. 3.327>	seruitio enixae tulimus qui deinde secutus
<uerg. aen. 3.328>	ledaeam hermionen lacedaemoniosque hymenaeos
<uerg. aen. 3.329>	me famulo famulamque heleno transmisit habendam.
<uerg. aen. 3.330>	ast illum ereptae magno inflammatus amore
<uerg. aen. 3.331>	coniugis et scelerum furiis agitatus orestes
<uerg. aen. 3.332>	excipit incautum patriasque obtruncat ad aras.
<uerg. aen. 3.333>	morte neoptolemi regnorum reddita cessit
<uerg. aen. 3.334>	pars heleno qui chaonios cognomine campos
<uerg. aen. 3.335>	chaoniamque omnem troiano a chaone dixit
<uerg. aen. 3.336>	pergamaque iliacamque iugis hanc addidit arcem.
<uerg. aen. 3.337>	sed tibi qui cursum uenti quae fata dedere
<uerg. aen. 3.338>	aut quisnam ignarum nostris deus adpulit oris
<uerg. aen. 3.339>	quid puer ascanius  superatne et uescitur aura
<uerg. aen. 3.340>	quem tibi iam troia
<uerg. aen. 3.341>	ecqua tamen puero est amissae cura parentis
<uerg. aen. 3.342>	ecquid in antiquam uirtutem animosque uirilis
<uerg. aen. 3.343>	et pater aeneas et auunculus excitat hector"
<uerg. aen. 3.344>	talia fundebat lacrimans longosque ciebat
<uerg. aen. 3.345>	incassum fletus cum sese a moenibus heros
<uerg. aen. 3.346>	priamides multis helenus comitantibus adfert
<uerg. aen. 3.347>	adgnoscitque suos laetusque ad limina ducit
<uerg. aen. 3.348>	et multum lacrimas uerba inter singula fundit.
<uerg. aen. 3.349>	procedo et paruam troiam simulataque magnis
<uerg. aen. 3.350>	pergama et arentem xanthi cognomine riuum
<uerg. aen. 3.351>	adgnosco scaeaeque amplector limina portae.
<uerg. aen. 3.352>	nec non et teucri socia simul urbe fruuntur
<uerg. aen. 3.353>	illos porticibus rex accipiebat in amplis;
<uerg. aen. 3.354>	aula medio libabant pocula bacchi
<uerg. aen. 3.355>	impositis auro dapibus paterasque tenebant.
<uerg. aen. 3.356>	iamque dies alterque dies processit et aurae
<uerg. aen. 3.357>	uela uocant tumidoque inflatur carbasus austro.
<uerg. aen. 3.358>	his uatem adgredior dictis ac talia quaeso
<uerg. aen. 3.359>	"troiugena interpres diuom qui numina phoebi
<uerg. aen. 3.360>	qui tripodas clarii laurus qui sidera sentis
<uerg. aen. 3.361>	et uolucrum linguas et praepetis omina pennae
<uerg. aen. 3.362>	fare agenamque omnem cursum mihi prospera dixit
<uerg. aen. 3.363>	religio et cuncti suaserunt numine diui
<uerg. aen. 3.364>	italiam petere et terras temptare repostas
<uerg. aen. 3.365>	sola nouum dictuque nefas harpyia celaeno
<uerg. aen. 3.366>	prodigium canit et tristis denuntiat iras
<uerg. aen. 3.367>	obscenamque famemquae prima pericula uito
<uerg. aen. 3.368>	quidue sequens tantos possim superare labores"
<uerg. aen. 3.369>	hic helenus caesis primum de more iuuencis
<uerg. aen. 3.370>	exorat pacem diuom uittasque resoluit
<uerg. aen. 3.371>	sacrati capitis meque ad tua limina phoebe
<uerg. aen. 3.372>	ipse manu multo suspensum numine ducit
<uerg. aen. 3.373>	atque haec deinde canit diuino ex ore sacerdos
<uerg. aen. 3.374>	"nate deanam te maioribus ire per altum
<uerg. aen. 3.375>	auspiciis manifesta fides sic fata deum rex
<uerg. aen. 3.376>	sortitur uoluitque uices; is uertitur ordo
<uerg. aen. 3.377>	pauca tibi e multis quo tutior hospita lustres
<uerg. aen. 3.378>	aequora et ausonio possis considere portu
<uerg. aen. 3.379>	expediam dictis; prohibent nam cetera parcae
<uerg. aen. 3.380>	scire helenum farique uetat saturnia iuno.
<uerg. aen. 3.381>	principio italiam quam tu iam rere propinquam
<uerg. aen. 3.382>	uicinosque ignare paras inuadere portus
<uerg. aen. 3.383>	longa procul longis uia diuidit inuia terris.
<uerg. aen. 3.384>	ante et trinacria lentandus remus in unda
<uerg. aen. 3.385>	et salis ausonii lustrandum nauibus aequor
<uerg. aen. 3.386>	infernique lacus aeaeaeque insula circae
<uerg. aen. 3.387>	quam tuta possis urbem componere terra
<uerg. aen. 3.388>	signa tibi dicam tu condita mente teneto
<uerg. aen. 3.389>	cum tibi sollicito secreti ad fluminis undam
<uerg. aen. 3.390>	litoreis ingens inuenta sub ilicibus sus
<uerg. aen. 3.391>	triginta capitum fetus enixa iacebit.
<uerg. aen. 3.392>	alba solo recubans albi circum ubera nati
<uerg. aen. 3.393>	is locus urbis erit requies ea certa laborum.
<uerg. aen. 3.394>	nec tu mensarum morsus horresce futuros
<uerg. aen. 3.395>	fata uiam inuenient aderitque uocatus apollo.
<uerg. aen. 3.396>	"has autem terras italique hanc litoris oram
<uerg. aen. 3.397>	proxuma quae nostri perfunditur aequoris aestu
<uerg. aen. 3.398>	effuge; cuncta malis habitantur moenia grais.
<uerg. aen. 3.399>	hic et narycii posuerunt moenia locri
<uerg. aen. 3.400>	et sallentinos obsedit milite campos
<uerg. aen. 3.401>	lyctius idomeneus; hic illa ducis meliboei
<uerg. aen. 3.402>	parua philoctetae subnixa petelia muro.
<uerg. aen. 3.403>	quin ubi transmissae steterint trans aequora classes
<uerg. aen. 3.404>	et positis aris iam uota in litore solues
<uerg. aen. 3.405>	purpureo uelare comas adopertus amictu
<uerg. aen. 3.406>	ne qua inter sanctos ignis in honore deorum
<uerg. aen. 3.407>	hostilis facies occurrat et omina turbet.
<uerg. aen. 3.408>	hunc socii morem sacrorum hunc ipse teneto
<uerg. aen. 3.409>	hac casti maneant in religione nepotes.
<uerg. aen. 3.410>	"ast ubi digressum siculae te admouerit orae
<uerg. aen. 3.411>	uentus et angusti rarescent claustra pelori
<uerg. aen. 3.412>	laeua tibi tellus et longo laeua petantur
<uerg. aen. 3.413>	aequora circuitu dextrum fuge litus et undas.
<uerg. aen. 3.414>	haec loca ui quondam et uasta conuolsa ruina
<uerg. aen. 3.415>	tantum aeui longinqua ualet mutare uetustas
<uerg. aen. 3.416>	dissiluisse ferunt cum protinus utraque tellus
<uerg. aen. 3.417>	una foret; uenit medio ui pontus et undis
<uerg. aen. 3.418>	hesperium siculo latus abscidit aruaque et urbes
<uerg. aen. 3.419>	litore diductas angusto interluit aestu.
<uerg. aen. 3.420>	dextrum scylla latus laeuum implacata charybdis
<uerg. aen. 3.421>	obsidet atque imo barathri ter gurgite uastos
<uerg. aen. 3.422>	sorbet in abruptum fluctus rursusque sub auras
<uerg. aen. 3.423>	erigit alternos et sidera uerberat unda.
<uerg. aen. 3.424>	at scyllam caecis cohibet spelunca latebris
<uerg. aen. 3.425>	ora exsertantem et nauis in saxa trahentem.
<uerg. aen. 3.426>	prima hominis facies et pulchro pectore uirgo
<uerg. aen. 3.427>	pube tenus postrema immani corpore pristis
<uerg. aen. 3.428>	delphinum caudas utero commissa luporum.
<uerg. aen. 3.429>	praestat trinacrii metas lustrare pachyni
<uerg. aen. 3.430>	cessantem longos et circumflectere cursus
<uerg. aen. 3.431>	quam semel informem uasto uidisse sub antro
<uerg. aen. 3.432>	scyllam et caeruleis canibus resonantia saxa.
<uerg. aen. 3.433>	"praeterea si qua est heleno prudentia uati
<uerg. aen. 3.434>	si qua fides animum si ueris implet apollo
<uerg. aen. 3.435>	unum illud tibi nate dea proque omnibus unum
<uerg. aen. 3.436>	praedicam et repetens iterumque iterumque monebo
<uerg. aen. 3.437>	iunonis magnae primum prece numen adora;
<uerg. aen. 3.438>	iunoni cane uota libens dominamque potentem
<uerg. aen. 3.439>	supplicibus supera donis sic denique uictor
<uerg. aen. 3.440>	trinacria finis italos mittere relicta.
<uerg. aen. 3.441>	"huc ubi delatus cumaeam accesseris urbem
<uerg. aen. 3.442>	diuinosque lacus et auerna sonantia siluis
<uerg. aen. 3.443>	insanam uatem aspicies quae rupe sub ima
<uerg. aen. 3.444>	fata canit foliisque notas et nomina mandat.
<uerg. aen. 3.445>	quaecumque in foliis descripsit carmina uirgo
<uerg. aen. 3.446>	digerit in numerum atque antro seclusa relinquit.
<uerg. aen. 3.447>	illa manent immota locis neque ab ordine cedunt;
<uerg. aen. 3.448>	uerum eadem uerso tenuis cum cardine uentus
<uerg. aen. 3.449>	impulit et teneras turbauit ianua frondes
<uerg. aen. 3.450>	numquam deinde cauo uolitantia prendere saxo
<uerg. aen. 3.451>	nec reuocare situs aut iungere carmina curat
<uerg. aen. 3.452>	inconsulti abeunt sedemque odere sibyllae.
<uerg. aen. 3.453>	hic tibi ne qua morae fuerint dispendia tanti
<uerg. aen. 3.454>	quamuis increpitent socii et ui cursus in altum
<uerg. aen. 3.455>	uela uocet possisque sinus implere secundos
<uerg. aen. 3.456>	quin adeas uatem precibusque oracula poscas
<uerg. aen. 3.457>	ipsa canat uocemque uolens atque ora resoluat.
<uerg. aen. 3.458>	illa tibi italiae populos uenturaque bella
<uerg. aen. 3.459>	et quo quemque modo fugiasque ferasque laborem
<uerg. aen. 3.460>	expediet cursusque dabit uenerata secundos.
<uerg. aen. 3.461>	haec sunt quae nostra liceat te uoce moneri.
<uerg. aen. 3.462>	uade age et ingentem factis fer ad aethera troiam."
<uerg. aen. 3.463>	quae postquam uates sic ore effatus amico est
<uerg. aen. 3.464>	dona dehinc auro grauia sectoque elephanto
<uerg. aen. 3.465>	imperat ad nauis ferri stipatque carinis
<uerg. aen. 3.466>	ingens argentum dodonaeosque lebetas
<uerg. aen. 3.467>	loricam consertam hamis auroque trilicem
<uerg. aen. 3.468>	et conum insignis galeae cristasque comantis
<uerg. aen. 3.469>	arma neoptolemi; sunt et sua dona parenti.
<uerg. aen. 3.470>	addit equos additque duces;
<uerg. aen. 3.471>	remigium supplet; socios simul instruit armis.
<uerg. aen. 3.472>	interea classem uelis aptare iubebat
<uerg. aen. 3.473>	anchises fieret uento mora ne qua ferenti.
<uerg. aen. 3.474>	quem phoebi interpres multo compellat honore
<uerg. aen. 3.475>	"coniugio anchise ueneris dignate superbo
<uerg. aen. 3.476>	cura deum bis pergameis erepte ruinis
<uerg. aen. 3.477>	ecce tibi ausoniae tellus; hanc arripe uelis.
<uerg. aen. 3.478>	et tamen hanc pelago praeterlabare necesse est;
<uerg. aen. 3.479>	ausoniae pars illa procul quam pandit apollo.
<uerg. aen. 3.480>	uade" ait "o felix nati pietate.  quid ultra
<uerg. aen. 3.481>	prouehor et fando surgentis demoror austros"
<uerg. aen. 3.482>	nec minus andromache digressu maesta supremo
<uerg. aen. 3.483>	fert picturatas auri subtemine uestes
<uerg. aen. 3.484>	et phrygiam ascanio chlamydem (nec cedit honore)
<uerg. aen. 3.485>	textilibusque onerat donis ac talia fatur
<uerg. aen. 3.486>	"accipe et haec manuum tibi quae monumenta mearum
<uerg. aen. 3.487>	sint puer et longum andromachae testentur amorem
<uerg. aen. 3.488>	coniugis hectoreae.  cape dona extrema tuorum
<uerg. aen. 3.489>	o milli sola mei super astyanactis imago
<uerg. aen. 3.490>	sic oculos sic ille manus sic ora ferebat;
<uerg. aen. 3.491>	et nunc aequali tecum pubesceret aeuo."
<uerg. aen. 3.492>	hos ego digrediens lacrimis adfabar obortis
<uerg. aen. 3.493>	"uiuite felices quibus est fortuna peracta
<uerg. aen. 3.494>	iam sua; nos alia ex aliis in fata uocamur.
<uerg. aen. 3.495>	uobis parta quies; nullum maris aequor arandum
<uerg. aen. 3.496>	arua neque ausoniae semper cedentia retro
<uerg. aen. 3.497>	quaerenda.  effigiem xanthi troiamque uidetis
<uerg. aen. 3.498>	quam uestrae fecere manus melioribus opto
<uerg. aen. 3.499>	auspiciis et quae fuerit minus obuia graiis.
<uerg. aen. 3.500>	si quando thybrim uicinaque thybridis arua
<uerg. aen. 3.501>	intraro gentique meae data moenia cernam
<uerg. aen. 3.502>	cognatas urbes olim populosque propinquos
<uerg. aen. 3.503>	epiro hesperia quibus idem dardanus auctor
<uerg. aen. 3.504>	atque idem casus unam faciemus utramque
<uerg. aen. 3.505>	troiam animis; maneat nostros ea cura nepotes."
<uerg. aen. 3.506>	prouehimur pelago uicina ceraunia iuxta
<uerg. aen. 3.507>	unde iter italiam cursusque breuissimus undis.
<uerg. aen. 3.508>	sol ruit interea et montes umbrantur opaci;
<uerg. aen. 3.509>	sternimur optatae gremio telluris ad undam
<uerg. aen. 3.510>	sortiti remos passimque in litore sicco
<uerg. aen. 3.511>	corpora curamus; fessos sopor inrigat artus.
<uerg. aen. 3.512>	necdum orbem medium nox horis acta subibat
<uerg. aen. 3.513>	haud segnis strato surgit palinurus et omnis
<uerg. aen. 3.514>	explorat uentos atque auribus aera captat;
<uerg. aen. 3.515>	sidera cuncta notat tacito labentia caelo
<uerg. aen. 3.516>	arcturum pluuiasque hyadas geminosque triones
<uerg. aen. 3.517>	armatumque auro circumspicit oriona.
<uerg. aen. 3.518>	postquam cuncta uidet caelo constare sereno
<uerg. aen. 3.519>	dat clarum e puppi signum; nos castra mouemus
<uerg. aen. 3.520>	temptamusque uiam et uelorum pandimus alas.
<uerg. aen. 3.521>	iamque rubescebat stellis aurora fugatis
<uerg. aen. 3.522>	cum procul obscuros collis humilemque uidemus
<uerg. aen. 3.523>	italiam.  "italiam" primus conclamat achates
<uerg. aen. 3.524>	"italiam" laeto socii clamore salutant.
<uerg. aen. 3.525>	tum pater anchises magnum cratera corona
<uerg. aen. 3.526>	induit impleuitque mero diuosque uocauit
<uerg. aen. 3.527>	stans celsa in puppi
<uerg. aen. 3.528>	"di maris et terrae tempestatumque potentes
<uerg. aen. 3.529>	ferte uiam uento facilem et spirate secundi."
<uerg. aen. 3.530>	crebrescunt optatae aurae portusque patescit
<uerg. aen. 3.531>	iam propior templumque adparet in arce mineruae.
<uerg. aen. 3.532>	uela legunt socii et proras ad litora torquent.
<uerg. aen. 3.533>	portus ab euroo fluctu curuatus in arcum
<uerg. aen. 3.534>	obiectae salsa spumant aspargine cautes;
<uerg. aen. 3.535>	ipse latet; gemino demittunt bracchia muro
<uerg. aen. 3.536>	turriti scopuli refugitque ab litore templum.
<uerg. aen. 3.537>	quattuor hic primum omen equos in gramine uidi
<uerg. aen. 3.538>	tondentis campum late candore niuali.
<uerg. aen. 3.539>	et pater anchises "bellum o terra hospita portas
<uerg. aen. 3.540>	bello armantur equi bellum haec armenta minantur.
<uerg. aen. 3.541>	sed tamen idem olim curru succedere sueti
<uerg. aen. 3.542>	quadrupedes et frena iugo concordia ferre;
<uerg. aen. 3.543>	spes et pacis" ait.  tum numina sancta precamur
<uerg. aen. 3.544>	palladis armisonae quae prima accepit ouantis
<uerg. aen. 3.545>	et capita ante aras phrygio uelamur amictu;
<uerg. aen. 3.546>	praeceptisque heleni dederat quae maxima rite
<uerg. aen. 3.547>	iunoni argiuae iussos adolemus honores.
<uerg. aen. 3.548>	haud mora continuo perfectis ordine uotis
<uerg. aen. 3.549>	cornua uelatarum obuertimus antemarum
<uerg. aen. 3.550>	graiugenumque domos suspectaque linquimus arua.
<uerg. aen. 3.551>	hinc sinus herculei (si uera est fama) tarenti
<uerg. aen. 3.552>	cernitur; attollit se diua lacinia contra
<uerg. aen. 3.553>	caulonisque arces et nauifragum scylaceum.
<uerg. aen. 3.554>	tum procul e fluctu trinacria cernitur aetna
<uerg. aen. 3.555>	et gemitum ingentem pelagi pulsataque saxa
<uerg. aen. 3.556>	audimus longe fractasque ad litora uoces
<uerg. aen. 3.557>	exsultantque uada atque aestu miscentur harenae.
<uerg. aen. 3.558>	et pater anchises "nimirum haec illa charybdis
<uerg. aen. 3.559>	hos helenus scopulos haec saxa horrenda canebat.
<uerg. aen. 3.560>	eripite o socii pariterque insurgite remis!"
<uerg. aen. 3.561>	haud minus ac iussi faciunt primusque rudentem
<uerg. aen. 3.562>	contorsit laeuas proram palinurus ad undas.
<uerg. aen. 3.563>	laeuam cuncta cohors remis uentisque petiuit.
<uerg. aen. 3.564>	tollimur in caelum curuato gurgite et idem
<uerg. aen. 3.565>	subducta ad manis imos desedimus unda.
<uerg. aen. 3.566>	ter scopuli clamorem inter caua saxa dedere
<uerg. aen. 3.567>	ter spumam elisam et rorantia uidimus astra.
<uerg. aen. 3.568>	interea fessos uentus cum sole reliquit
<uerg. aen. 3.569>	ignarique uiae cyclopum adlabimur oris.
<uerg. aen. 3.570>	portus ab accessu uentorum immotus et ingens
<uerg. aen. 3.571>	ipse; sed horrificis iuxta tonat aetna ruinis;
<uerg. aen. 3.572>	interdumque atram prorumpit ad aethera nubem
<uerg. aen. 3.573>	turbine fumantem piceo et candente fauilla
<uerg. aen. 3.574>	attollitque globos flammarum et sidera lambit;
<uerg. aen. 3.575>	interdum scopulos auolsaque uiscera montis
<uerg. aen. 3.576>	erigit eructans liquefactaque saxa sub auras
<uerg. aen. 3.577>	cum gemitu glomerat fundoque exaestuat imo.
<uerg. aen. 3.578>	fama est enceladi semustum fulmine corpus
<uerg. aen. 3.579>	urgueri mole hac ingentemque insuper aetnam
<uerg. aen. 3.580>	impositam ruptis flammam exspirare caminis;
<uerg. aen. 3.581>	et fessum quotiens mutet latus intremere omnem
<uerg. aen. 3.582>	murmure trinacriam et caelum subtexere fumo.
<uerg. aen. 3.583>	noctem illam tecti siluis immania monstra
<uerg. aen. 3.584>	perferimus nec quae sonitum det causa uidemus.
<uerg. aen. 3.585>	nam neque erant astrorum ignes nec lucidus aethra
<uerg. aen. 3.586>	siderea polus obscuro sed nubila caelo
<uerg. aen. 3.587>	et lunam in nimbo nox intempesta tenebat.
<uerg. aen. 3.588>	postera iamque dies primo surgebat eoo
<uerg. aen. 3.589>	umentemque aurora polo dimouerat umbram
<uerg. aen. 3.590>	cum subito e siluis macie confecta suprema
<uerg. aen. 3.591>	ignoti noua forma uiri miserandaque cultu
<uerg. aen. 3.592>	procedit supplexque manus ad litora tendit.
<uerg. aen. 3.593>	respicimus dira inluuies inmissaque barba
<uerg. aen. 3.594>	consertum tegumen spinis; at cetera graius
<uerg. aen. 3.595>	[et quondam patriis ad troiam missus in armis.]
<uerg. aen. 3.596>	isque ubi dardanios habitus et troia uidit
<uerg. aen. 3.597>	arma procul paulum aspectu conterritus haesit
<uerg. aen. 3.598>	continuitque gradum; mox sese ad litora praeceps
<uerg. aen. 3.599>	cum fletu precibusque tulit "per sidera testor
<uerg. aen. 3.600>	per superos atque hoc caeli spirabile lumen
<uerg. aen. 3.601>	tollite me teucri; quascumque abducite terras;
<uerg. aen. 3.602>	hoc sat erit.  scio me danais e classibus unum
<uerg. aen. 3.603>	et bello iliacos fateor petiisse penatis;
<uerg. aen. 3.604>	pro quo si sceleris tanta est iniuria nostri
<uerg. aen. 3.605>	spargite me in fluctus uastoque inmergite ponto.
<uerg. aen. 3.606>	si pereo hominum manibus periisse iuuabit."
<uerg. aen. 3.607>	dixerat et genua amplexus genibusque uolutans
<uerg. aen. 3.608>	haerebat.  qui sit fari quo sanguine cretus
<uerg. aen. 3.609>	hortamur; quae deinde agitet fortuna fateri.
<uerg. aen. 3.610>	ipse pater dextram anchises haud multa moratus
<uerg. aen. 3.611>	dat iuueni atque animum praesenti pignore firmat.
<uerg. aen. 3.612>	ille haec deposita tandem formidine fatur
<uerg. aen. 3.613>	"sum patria ex ithaca comes infelicis ulixi
<uerg. aen. 3.614>	nomine achaemenides troiam genitore adamasto
<uerg. aen. 3.615>	pauperemansissetque utinam fortuna!profectus.
<uerg. aen. 3.616>	hic me dum trepidi crudelia limina linquunt
<uerg. aen. 3.617>	inmemores socii uasto cyclopis in antro
<uerg. aen. 3.618>	deseruere.  domus sanie dapibusque cruentis
<uerg. aen. 3.619>	intus opaca ingens; ipse arduus altaque pulsat
<uerg. aen. 3.620>	sideradi talem terris auertite pestem!
<uerg. aen. 3.621>	nec uisu facilis nec dictu adfabilis ulli.
<uerg. aen. 3.622>	uisceribus miserorum et sanguine uescitur atro.
<uerg. aen. 3.623>	uidi egomet duo de numero cum corpora nostro
<uerg. aen. 3.624>	prensa manu magna medio resupinus in antro
<uerg. aen. 3.625>	frangeret ad saxum sanieque aspersa natarent
<uerg. aen. 3.626>	limina; uidi atro cum membra fluentia tabo
<uerg. aen. 3.627>	manderet et tepidi tremerent sub dentibus artus.
<uerg. aen. 3.628>	haud impune quidem; nec talia passus ulixes
<uerg. aen. 3.629>	oblitusue sui est ithacus discrimine tanto.
<uerg. aen. 3.630>	nam simul expletus dapibus uinoque sepultus
<uerg. aen. 3.631>	ceruicem inflexam posuit iacuitque per antrum
<uerg. aen. 3.632>	immensus saniem eructans et frusta cruento
<uerg. aen. 3.633>	per somnum commixta mero nos magna precati
<uerg. aen. 3.634>	numina sortitique uices una undique circum
<uerg. aen. 3.635>	fundimur et telo lumen terebramus acuto
<uerg. aen. 3.636>	ingens quod torua solum sub fronte latebat
<uerg. aen. 3.637>	argolici clipei aut phoebeae lampadis instar
<uerg. aen. 3.638>	et tandem laeti sociorum ulciscimur umbras.
<uerg. aen. 3.639>	sed fugite o miseri fugite atque ab litore funem
<uerg. aen. 3.640>	rumpite.
<uerg. aen. 3.641>	nam qualis quantusque cauo polyphemus in antro
<uerg. aen. 3.642>	lanigeras claudit pecudes atque ubera pressat
<uerg. aen. 3.643>	centum alii curua haec habitant ad litora uolgo
<uerg. aen. 3.644>	infandi cyclopes et altis montibus errant.
<uerg. aen. 3.645>	tertia iam lunae se cornua lumine complent
<uerg. aen. 3.646>	cum uitam in siluis inter deserta ferarum
<uerg. aen. 3.647>	lustra domosque traho uastosque ab rupe cyclopas
<uerg. aen. 3.648>	prospicio sonitumque pedum uocemque tremesco.
<uerg. aen. 3.649>	uictum infelicem bacas lapidosaque corna
<uerg. aen. 3.650>	dant rami et uolsis pascunt radicibus herbae.
<uerg. aen. 3.651>	omnia conlustrans hanc primum ad litora classem
<uerg. aen. 3.652>	conspexi uenientem.  huic me quaecumque fuisset
<uerg. aen. 3.653>	addixi satis est gentem effugisse nefandam.
<uerg. aen. 3.654>	uos animam hanc potius quocumque absumite leto."
<uerg. aen. 3.655>	uix ea fatus erat summo cum monte uidemus
<uerg. aen. 3.656>	ipsum inter pecudes uasta se mole mouentem
<uerg. aen. 3.657>	pastorem polyphemum et litora nota petentem
<uerg. aen. 3.658>	monstrum horrendum informe ingens cui lumen ademptum.
<uerg. aen. 3.659>	trunca manu pinus regit et uestigia firmat;
<uerg. aen. 3.660>	lanigerae comitantur ouesea sola uoluptas
<uerg. aen. 3.661>	solamenque mali.
<uerg. aen. 3.662>	postquam altos tetigit fluctus et ad aequora uenit
<uerg. aen. 3.663>	luminis effossi fluidum lauit inde cruorem
<uerg. aen. 3.664>	dentibus infrendens gemitu graditurque per aequor
<uerg. aen. 3.665>	iam medium necdum fluctus latera ardua tinxit.
<uerg. aen. 3.666>	nos procul inde fugam trepidi celerare recepto
<uerg. aen. 3.667>	supplice sic merito tacitique incidere funem;
<uerg. aen. 3.668>	uertimus et proni certantibus aequora remis.
<uerg. aen. 3.669>	sensit et ad sonitum uocis uestigia torsit;
<uerg. aen. 3.670>	uerum ubi nulla datur dextra adfectare potestas
<uerg. aen. 3.671>	nec potis ionios fluctus aequare sequendo
<uerg. aen. 3.672>	clamorem immensum tollit quo pontus et omnes
<uerg. aen. 3.673>	contremuere undae penitusque exterrita tellus
<uerg. aen. 3.674>	italiae curuisque immugiit aetna cauernis.
<uerg. aen. 3.675>	at genus e siluis cyclopum et montibus altis
<uerg. aen. 3.676>	excitum ruit ad portus et litora complent.
<uerg. aen. 3.677>	cernimus adstantis nequiquam lumine toruo
<uerg. aen. 3.678>	aetnaeos fratres caelo capita alta ferentis
<uerg. aen. 3.679>	concilium horrendum quales cum uertice celso
<uerg. aen. 3.680>	aeriae quercus aut coniferae cyparissi
<uerg. aen. 3.681>	constiterunt silua alta iouis lucusue dianae.
<uerg. aen. 3.682>	praecipites metus acer agit quocumque rudentis
<uerg. aen. 3.683>	excutere et uentis intendere uela secundis.
<uerg. aen. 3.684>	contra iussa monent heleni scyllam atque charybdin
<uerg. aen. 3.685>	inter utramque uiam leti discrimine paruo
<uerg. aen. 3.686>	ni teneant cursus; certum est dare lintea retro.
<uerg. aen. 3.687>	ecce autem boreas angusta ab sede pelori
<uerg. aen. 3.688>	missus adest.  uiuo praeteruehor ostia saxo
<uerg. aen. 3.689>	pantagiae megarosque sinus thapsumque iacentem.
<uerg. aen. 3.690>	talia monstrabat relegens errata retrorsus
<uerg. aen. 3.691>	litora achaemenides; comes infelicis ulixi.
<uerg. aen. 3.692>	sicanio praetenta sinu iacet insula contra
<uerg. aen. 3.693>	plemyrium undosum; nomen dixere priores
<uerg. aen. 3.694>	ortygiam.  alpheum fama est huc elidis amnem
<uerg. aen. 3.695>	occultas egisse uias subter mare; qui nunc
<uerg. aen. 3.696>	ore arethusa tuo siculis confunditur undis.
<uerg. aen. 3.697>	iussi numina magna loci ueneramur; et inde
<uerg. aen. 3.698>	exsupero praepingue solum stagnantis helori.
<uerg. aen. 3.699>	hinc altas cautes proiectaque saxa pachyni
<uerg. aen. 3.700>	radimus et fatis numquam concessa moueri
<uerg. aen. 3.701>	adparet camerina procul campique geloi
<uerg. aen. 3.702>	immanisque gela fluuii cognomine dicta.
<uerg. aen. 3.703>	arduus inde acragas ostentat maxuma longe
<uerg. aen. 3.704>	moenia magnanimum quondam generator equorum;
<uerg. aen. 3.705>	teque datis linquo uentis palmosa selinus
<uerg. aen. 3.706>	et uada dura lego saxis lilybeia caecis.
<uerg. aen. 3.707>	hinc drepani me portus et inlaetabilis ora
<uerg. aen. 3.708>	accipit.  hic pelagi tot tempestatibus actis
<uerg. aen. 3.709>	heu genitorem omnis curae casusque leuamen
<uerg. aen. 3.710>	amitto anchisen hic me pater optume fessum
<uerg. aen. 3.711>	deseris heu tantis nequiquam erepte periclis!
<uerg. aen. 3.712>	nec uates helenus cum multa horrenda moneret
<uerg. aen. 3.713>	hos mihi praedixit luctus non dira celaeno.
<uerg. aen. 3.714>	hic labor extremus longarum haec meta uiarum.
<uerg. aen. 3.715>	hinc me digressum uestris deus adpulit oris.
<uerg. aen. 3.716>	sic pater aeneas intentis omnibus unus
<uerg. aen. 3.717>	fata renarrabat diuom cursusque docebat.
<uerg. aen. 3.718>	conticuit tandem factoque hic fine quieuit.

<uerg. aen. 4.1>	at regina graui iamdudum saucia cura
<uerg. aen. 4.2>	uolnus alit uenis et caeco carpitur igni.
<uerg. aen. 4.3>	multa uiri uirtus animo multusque recursat
<uerg. aen. 4.4>	gentis honos haerent infixi pectore uoltus
<uerg. aen. 4.5>	uerbaque nec placidam membris dat cura quietem.
<uerg. aen. 4.6>	postera phoebea lustrabat lampade terras
<uerg. aen. 4.7>	umentemque aurora polo dimouerat umbram
<uerg. aen. 4.8>	cum sic unanimam adloquitur male sana sororem
<uerg. aen. 4.9>	"anna soror quae me suspensam insomnia terrent!
<uerg. aen. 4.10>	quis nouus hic nostris successit sedibus hospes
<uerg. aen. 4.11>	quem sese ore ferens quam forti pectore et armis!
<uerg. aen. 4.12>	credo equidem nec uana fides genus esse deorum.
<uerg. aen. 4.13>	degeneres animos timor arguit heu quibus ille
<uerg. aen. 4.14>	iactatus fatis! quae bella exhausta canebat!
<uerg. aen. 4.15>	si mihi non animo fixum immotumque sederet
<uerg. aen. 4.16>	ne cui me uinclo uellem sociare iugali
<uerg. aen. 4.17>	postquam primus amor deceptam morte fefellit;
<uerg. aen. 4.18>	si non pertaesum thalami taedaeque fuisset
<uerg. aen. 4.19>	huic uni forsan potui succumbere culpae.
<uerg. aen. 4.20>	anna fatebor enim miseri post fata sychaei
<uerg. aen. 4.21>	coniugis et sparsos fraterna caede penatis
<uerg. aen. 4.22>	solus hic inflexit sensus animumque labantem
<uerg. aen. 4.23>	impulit adgnosco ueteris uestigia flammae.
<uerg. aen. 4.24>	sed mihi uel tellus optem prius ima dehiscat
<uerg. aen. 4.25>	uel pater omnipotens adigat me fulmine ad umbras
<uerg. aen. 4.26>	pallentis umbras erebi noctemque profundam
<uerg. aen. 4.27>	ante pudor quam te uiolo aut tua iura resoluo.
<uerg. aen. 4.28>	ille meos primus qui me sibi iunxit amores
<uerg. aen. 4.29>	abstulit; ille habeat secum seruetque sepulchro."
<uerg. aen. 4.30>	sic effata sinum lacrimis impleuit obortis.
<uerg. aen. 4.31>	anna refert "o luce magis dilecta sorori
<uerg. aen. 4.32>	solane perpetua maerens carpere iuuenta
<uerg. aen. 4.33>	nec dulcis natos ueneris nec praemia noris
<uerg. aen. 4.34>	id cinerem aut manis credis curare sepultos
<uerg. aen. 4.35>	esto aegram nulli quondam flexere mariti
<uerg. aen. 4.36>	non libyae non ante tyro; despectus iarbas
<uerg. aen. 4.37>	ductoresque alii quos africa terra triumphis
<uerg. aen. 4.38>	diues alit placitone etiam pugnabis amori
<uerg. aen. 4.39>	nec uenit in mentem quorum consederis aruis
<uerg. aen. 4.40>	hinc gaetulae urbes genus insuperabile bello
<uerg. aen. 4.41>	et numidae infreni cingunt et inhospita syrtis;
<uerg. aen. 4.42>	hinc deserta siti regio lateque furentes
<uerg. aen. 4.43>	barcaei.  quid bella tyro surgentia dicam
<uerg. aen. 4.44>	germanique minas
<uerg. aen. 4.45>	dis equidem auspicibus reor et iunone secunda
<uerg. aen. 4.46>	hunc cursum iliacas uento tenuisse carinas.
<uerg. aen. 4.47>	quam tu urbem soror hanc cernes quae surgere regna
<uerg. aen. 4.48>	coniugio tali! teucrum comitantibus armis
<uerg. aen. 4.49>	punica se quantis attollet gloria rebus!
<uerg. aen. 4.50>	tu modo posce deos ueniam sacrisque litatis
<uerg. aen. 4.51>	indulge hospitio causasque innecte morandi
<uerg. aen. 4.52>	dum pelago desaeuit hiemps et aquosus orion
<uerg. aen. 4.53>	quassataeque rates dum non tractabile caelum."
<uerg. aen. 4.54>	his dictis incensum animum inflammauit amore
<uerg. aen. 4.55>	spemque dedit dubiae menti soluitque pudorem.
<uerg. aen. 4.56>	principio delubra adeunt pacemque per aras
<uerg. aen. 4.57>	exquirunt; mactant lectas de more bidentis
<uerg. aen. 4.58>	legiferae cereri phoeboque patrique lyaeo
<uerg. aen. 4.59>	iunoni ante omnis cui uincla iugalia curae.
<uerg. aen. 4.60>	ipsa tenens dextra pateram pulcherrima dido
<uerg. aen. 4.61>	candentis uaccae media inter cornua fundit
<uerg. aen. 4.62>	aut ante ora deum pinguis spatiatur ad aras
<uerg. aen. 4.63>	instauratque diem donis pecudumque reclusis
<uerg. aen. 4.64>	pectoribus inhians spirantia consulit exta.
<uerg. aen. 4.65>	heu uatum ignarae mentes! quid uota furentem
<uerg. aen. 4.66>	quid delubra iuuant est mollis flamma medullas
<uerg. aen. 4.67>	interea et tacitum uiuit sub pectore uolnus.
<uerg. aen. 4.68>	uritur infelix dido totaque uagatur
<uerg. aen. 4.69>	urbe furens qualis coniecta cerua sagitta
<uerg. aen. 4.70>	quam procul incautam nemora inter cresia fixit
<uerg. aen. 4.71>	pastor agens telis liquitque uolatile ferrum
<uerg. aen. 4.72>	nescius; illa fuga siluas saltusque peragrat
<uerg. aen. 4.73>	dictaeos; haeret lateri letalis arundo.
<uerg. aen. 4.74>	nunc media aenean secum per moenia ducit
<uerg. aen. 4.75>	sidoniasque ostentat opes urbemque paratam;
<uerg. aen. 4.76>	incipit effari mediaque in uoce resistit;
<uerg. aen. 4.77>	nunc eadem labente die conuiuia quaerit
<uerg. aen. 4.78>	iliacosque iterum demens audire labores
<uerg. aen. 4.79>	exposcit pendetque iterum narrantis ab ore.
<uerg. aen. 4.80>	post ubi digressi lumenque obscura uicissim
<uerg. aen. 4.81>	luna premit suadentque cadentia sidera somnos
<uerg. aen. 4.82>	sola domo maeret uacua stratisque relictis
<uerg. aen. 4.83>	incubat illum absens absentem auditque uidetque;
<uerg. aen. 4.84>	aut gremio ascanium genitoris imagine capta
<uerg. aen. 4.85>	detinet infandum si fallere possit amorem.
<uerg. aen. 4.86>	non coeptae adsurgunt turres non arma iuuentus
<uerg. aen. 4.87>	exercet portusue aut propugnacula bello
<uerg. aen. 4.88>	tuta parant; pendent opera interrupta minaeque
<uerg. aen. 4.89>	murorum ingentes aequataque machina caelo.
<uerg. aen. 4.90>	quam simul ac tali persensit peste teneri
<uerg. aen. 4.91>	cara iouis coniunx nec famam obstare furori
<uerg. aen. 4.92>	talibus adgreditur uenerem saturnia dictis
<uerg. aen. 4.93>	"egregiam uero laudem et spolia ampla refertis
<uerg. aen. 4.94>	tuque puerque tuus magnum et memorabile numen
<uerg. aen. 4.95>	una dolo diuom si femina uicta duorum est!
<uerg. aen. 4.96>	nec me adeo fallit ueritam te moenia nostra
<uerg. aen. 4.97>	suspectas habuisse domos karthaginis altae.
<uerg. aen. 4.98>	sed quis erit modus aut quo nunc certamine tanto
<uerg. aen. 4.99>	quin potius pacem aeternam pactosque hymenaeos
<uerg. aen. 4.100>	exercemus habes tota quod mente petisti
<uerg. aen. 4.101>	ardet amans dido traxitque per ossa furorem.
<uerg. aen. 4.102>	communem hunc ergo populum paribusque regamus
<uerg. aen. 4.103>	auspiciis; liceat phrygio seruire marito
<uerg. aen. 4.104>	dotalisque tuae tyrios permittere dextrae."
<uerg. aen. 4.105>	ollisensit enim simulata mente locutam
<uerg. aen. 4.106>	quo regnum italiae libycas auerteret oras
<uerg. aen. 4.107>	sic contra est ingressa uenus "quis talia demens
<uerg. aen. 4.108>	abnuat aut tecum malit contendere bello
<uerg. aen. 4.109>	si modo quod memoras factum fortuna sequatur.
<uerg. aen. 4.110>	sed fatis incerta feror si iuppiter unam
<uerg. aen. 4.111>	esse uelit tyriis urbem troiaque profectis
<uerg. aen. 4.112>	misceriue probet populos aut foedera iungi.
<uerg. aen. 4.113>	tu coniunx tibi fas animum temptare precando.
<uerg. aen. 4.114>	perge; sequar.  tum sic excepit regia iuno
<uerg. aen. 4.115>	"mecum erit iste labor nunc qua ratione quod instat
<uerg. aen. 4.116>	confieri possit paucis aduerte docebo.
<uerg. aen. 4.117>	uenatum aeneas unaque miserrima dido
<uerg. aen. 4.118>	in nemus ire parant ubi primos crastinus ortus
<uerg. aen. 4.119>	extulerit titan radiisque retexerit orbem.
<uerg. aen. 4.120>	his ego nigrantem commixta grandine nimbum
<uerg. aen. 4.121>	dum trepidant alae saltusque indagine cingunt
<uerg. aen. 4.122>	desuper infundam et tonitru caelum omne ciebo.
<uerg. aen. 4.123>	diffugient comites et nocte tegentur opaca
<uerg. aen. 4.124>	speluncam dido dux et troianus eandem
<uerg. aen. 4.125>	deuenient; adero et tua si mihi certa uoluntas
<uerg. aen. 4.126>	[conubio iungam stabili propriamque dicabo]
<uerg. aen. 4.127>	hic hymenaeus erit."non aduersata petenti
<uerg. aen. 4.128>	adnuit atque dolis risit cytherea repertis.
<uerg. aen. 4.129>	oceanum interea surgens aurora reliquit.
<uerg. aen. 4.130>	it portis iubare exorto delecta iuuentus;
<uerg. aen. 4.131>	retia rara plagae lato uenabula ferro
<uerg. aen. 4.132>	massylique ruunt equites et odora canum uis.
<uerg. aen. 4.133>	reginam thalamo cunctantem ad limina primi
<uerg. aen. 4.134>	poenorum exspectant ostroque insignis et auro
<uerg. aen. 4.135>	stat sonipes ac frena ferox spumantia mandit.
<uerg. aen. 4.136>	tandem progreditur magna stipante caterua
<uerg. aen. 4.137>	sidoniam picto chlamydem circumdata limbo.
<uerg. aen. 4.138>	cui pharetra ex auro crines nodantur in aurum
<uerg. aen. 4.139>	aurea purpuream subnectit fibula uestem.
<uerg. aen. 4.140>	nec non et phrygii comites et laetus iulus
<uerg. aen. 4.141>	incedunt. ipse ante alios pulcherrimus omnis
<uerg. aen. 4.142>	infert se socium aeneas atque agmina iungit.
<uerg. aen. 4.143>	qualis ubi hibernam lyciam xanthique fluenta
<uerg. aen. 4.144>	deserit ac delum maternam inuisit apollo
<uerg. aen. 4.145>	instauratque choros mixtique altaria circum
<uerg. aen. 4.146>	cretesque dryopesque fremunt pictique agathyrsi;
<uerg. aen. 4.147>	ipse iugis cynthi graditur mollique fluentem
<uerg. aen. 4.148>	fronde premit crinem fingens atque implicat auro;
<uerg. aen. 4.149>	tela sonant umeris haud illo segnior ibat
<uerg. aen. 4.150>	aeneas; tantum egregio decus enitet ore.
<uerg. aen. 4.151>	postquam altos uentum in montis atque inuia lustra
<uerg. aen. 4.152>	ecce ferae saxi deiectae uertice caprae
<uerg. aen. 4.153>	decurrere iugis; alia de parte patentis
<uerg. aen. 4.154>	transmittunt cursu campos atque agmina cerui
<uerg. aen. 4.155>	puluerulenta fuga glomerant montisque relinquunt.
<uerg. aen. 4.156>	at puer ascanius mediis in uallibus acri
<uerg. aen. 4.157>	gaudet equo iamque hos cursu iam praeterit illos
<uerg. aen. 4.158>	spumantemque dari pecora inter inertia uotis
<uerg. aen. 4.159>	optat aprum aut fuluum descendere monte leonem.
<uerg. aen. 4.160>	interea magno misceri murmure caelum
<uerg. aen. 4.161>	incipit; insequitur commixta grandine nimbus;
<uerg. aen. 4.162>	et tyrii comites passim et troiana iuuentus
<uerg. aen. 4.163>	dardaniusque nepos ueneris diuersa per agros
<uerg. aen. 4.164>	tecta metu petiere; ruunt de montibus amnes.
<uerg. aen. 4.165>	speluncam dido dux et troianus eandem
<uerg. aen. 4.166>	deueniunt prima et tellus et pronuba iuno
<uerg. aen. 4.167>	dant signum; fulsere ignes et conscius aether
<uerg. aen. 4.168>	conubiis summoque ulularunt uertice nymphae.
<uerg. aen. 4.169>	ille dies primus leti primusque malorum
<uerg. aen. 4.170>	causa fuit; neque enim specie famaue mouetur
<uerg. aen. 4.171>	nec iam furtiuum dido meditatur amorem
<uerg. aen. 4.172>	coniugium uocat; hoc praetexit nomine culpam.
<uerg. aen. 4.173>	extemplo libyae magnas it fama per urbes
<uerg. aen. 4.174>	fama malum qua non aliud uelocius ullum;
<uerg. aen. 4.175>	mobilitate uiget uiresque adquirit eundo
<uerg. aen. 4.176>	parua metu primo mox sese attollit in auras
<uerg. aen. 4.177>	ingrediturque solo et caput inter nubila condit.
<uerg. aen. 4.178>	illam terra parens ira inritata deorum
<uerg. aen. 4.179>	extremam (ut perhibent) coeo enceladoque sororem
<uerg. aen. 4.180>	progenuit pedibus celerem et pernicibus alis
<uerg. aen. 4.181>	monstrum horrendum ingens cui quot sunt corpore plumae
<uerg. aen. 4.182>	tot uigiles oculi subter mirabile dictu
<uerg. aen. 4.183>	tot linguae totidem ora sonant tot subrigit aures.
<uerg. aen. 4.184>	nocte uolat caeli medio terraeque per umbram
<uerg. aen. 4.185>	stridens nec dulci declinat lumina somno;
<uerg. aen. 4.186>	luce sedet custos aut summi culmine tecti
<uerg. aen. 4.187>	turribus aut altis et magnas territat urbes;
<uerg. aen. 4.188>	tam ficti prauique tenax quam nuntia ueri.
<uerg. aen. 4.189>	haec tum multiplici populos sermone replebat
<uerg. aen. 4.190>	gaudens et pariter facta atque infecta canebat
<uerg. aen. 4.191>	uenisse aenean troiano sanguine cretum
<uerg. aen. 4.192>	cui se pulchra uiro dignetur iungere dido;
<uerg. aen. 4.193>	nunc hiemem inter se luxu quam longa fouere
<uerg. aen. 4.194>	regnorum immemores turpique cupidine captos.
<uerg. aen. 4.195>	haec passim dea foeda uirum diffundit in ora.
<uerg. aen. 4.196>	protinus ad regem cursus detorquet iarban
<uerg. aen. 4.197>	incenditque animum dictis atque aggerat iras.
<uerg. aen. 4.198>	hic hammone satus rapta garamantide nympha
<uerg. aen. 4.199>	templa ioui centum latis immania regnis
<uerg. aen. 4.200>	centum aras posuit uigilemque sacrauerat ignem
<uerg. aen. 4.201>	excubias diuom aeternas pecudumque cruore
<uerg. aen. 4.202>	pingue solum et uariis florentia limina sertis.
<uerg. aen. 4.203>	isque amens animi et rumore accensus amaro
<uerg. aen. 4.204>	dicitur ante aras media inter numina diuom
<uerg. aen. 4.205>	multa iouem manibus supplex orasse supinis
<uerg. aen. 4.206>	"iuppiter omnipotens cui nunc maurusia pictis
<uerg. aen. 4.207>	gens epulata toris lenaeum libat honorem
<uerg. aen. 4.208>	aspicis haec an te genitor cum fulmina torques
<uerg. aen. 4.209>	nequiquam horremus caecique in nubibus ignes
<uerg. aen. 4.210>	terrificant animos et inania murmura miscent
<uerg. aen. 4.211>	femina quae nostris errans in finibus urbem
<uerg. aen. 4.212>	exiguam pretio posuit cui litus arandum
<uerg. aen. 4.213>	cuique loci leges dedimus conubia nostra
<uerg. aen. 4.214>	reppulit ac dominum aenean in regna recepit.
<uerg. aen. 4.215>	et nunc ille paris cum semiuiro comitatu
<uerg. aen. 4.216>	maeonia mentum mitra crinemque madentem
<uerg. aen. 4.217>	subnexus rapto potitur nos munera templis
<uerg. aen. 4.218>	quippe tuis ferimus famamque fouemus inanem."
<uerg. aen. 4.219>	talibus orantem dictis arasque tenentem
<uerg. aen. 4.220>	audiit omnipotens oculosque ad moenia torsit
<uerg. aen. 4.221>	regia et oblitos famae melioris amantes.
<uerg. aen. 4.222>	tum sic mercurium adloquitur ac talia mandat
<uerg. aen. 4.223>	"uade age nate uoca zephyros et labere pennis
<uerg. aen. 4.224>	dardaniumque ducem tyria karthagine qui nunc
<uerg. aen. 4.225>	exspectat fatisque datas non respicit urbes
<uerg. aen. 4.226>	adloquere et celeris defer mea dicta per auras.
<uerg. aen. 4.227>	non illum nobis genetrix pulcherrima talem
<uerg. aen. 4.228>	promisit graiumque ideo bis uindicat armis;
<uerg. aen. 4.229>	sed fore qui grauidam imperiis belloque frementem
<uerg. aen. 4.230>	italiam regeret genus alto a sanguine teucri
<uerg. aen. 4.231>	proderet ac totum sub leges mitteret orbem.
<uerg. aen. 4.232>	si nulla accendit tantarum gloria rerum
<uerg. aen. 4.233>	nec super ipse sua molitur laude laborem
<uerg. aen. 4.234>	ascanione pater romanas inuidet arces
<uerg. aen. 4.235>	quid struit aut qua spe inimica in gente moratur
<uerg. aen. 4.236>	nec prolem ausoniam et lauinia respicit arua
<uerg. aen. 4.237>	nauiget haec summa est; hic nostri nuntius esto."
<uerg. aen. 4.238>	dixerat. ille patris magni parere parabat
<uerg. aen. 4.239>	imperio; et primum pedibus talaria nectit
<uerg. aen. 4.240>	aurea quae sublimem alis siue aequora supra
<uerg. aen. 4.241>	seu terram rapido pariter cum flamine portant;
<uerg. aen. 4.242>	tum uirgam capit hac animas ille euocat orco
<uerg. aen. 4.243>	pallentis alias sub tartara tristia mittit
<uerg. aen. 4.244>	dat somnos adimitque et lumina morte resignat.
<uerg. aen. 4.245>	illa fretus agit uentos et turbida tranat
<uerg. aen. 4.246>	nubila; iamque uolans apicem et latera ardua cernit
<uerg. aen. 4.247>	atlantis duri caelum qui uertice fulcit
<uerg. aen. 4.248>	atlantis cinctum adsidue cui nubibus atris
<uerg. aen. 4.249>	piniferum caput et uento pulsatur et imbri;
<uerg. aen. 4.250>	nix umeros infusa tegit; tum flumina mento
<uerg. aen. 4.251>	praecipitant senis et glacie riget horrida barba.
<uerg. aen. 4.252>	hic primum paribus nitens cyllenius alis
<uerg. aen. 4.253>	constitit; hinc toto praeceps se corpore ad undas
<uerg. aen. 4.254>	misit aui similis quae circum litora circum
<uerg. aen. 4.255>	piscosos scopulos humilis uolat aequora iuxta.
<uerg. aen. 4.256>	haud aliter terras inter caelumque uolabat
<uerg. aen. 4.257>	litus harenosum libyae uentosque secabat
<uerg. aen. 4.258>	materno ueniens ab auo cyllenia proles.
<uerg. aen. 4.259>	ut primum alatis tetigit magalia plantis
<uerg. aen. 4.260>	aenean fundantem arces ac tecta nouantem
<uerg. aen. 4.261>	conspicit; atque illi stellatus iaspide fulua
<uerg. aen. 4.262>	ensis erat tyrioque ardebat murice laena
<uerg. aen. 4.263>	demissa ex umeris diues quae munera dido
<uerg. aen. 4.264>	fecerat et tenui telas discreuerat auro.
<uerg. aen. 4.265>	continuo inuadit "tu nunc karthaginis altae
<uerg. aen. 4.266>	fundamenta locas pulchramque uxorius urbem
<uerg. aen. 4.267>	exstruis heu regni rerumque oblite tuarum
<uerg. aen. 4.268>	ipse deum tibi me claro demittit olympo
<uerg. aen. 4.269>	regnator caelum ac terras qui numine torquet;
<uerg. aen. 4.270>	ipse haec ferre iubet celeris mandata per auras
<uerg. aen. 4.271>	quid struis aut qua spe libycis teris otia terris
<uerg. aen. 4.272>	si te nulla mouet tantarum gloria rerum
<uerg. aen. 4.273>	[nec super ipse tua moliris laude laborem]
<uerg. aen. 4.274>	ascanium surgentem et spes heredis iuli
<uerg. aen. 4.275>	respice cui regnum italiae romanaque tellus
<uerg. aen. 4.276>	debentur." tali cyllenius ore locutus
<uerg. aen. 4.277>	mortalis uisus medio sermone reliquit
<uerg. aen. 4.278>	et procul in tenuem ex oculis euanuit auram.
<uerg. aen. 4.279>	at uero aeneas aspectu obmutuit amens
<uerg. aen. 4.280>	arrectaeque horrore comae et uox faucibus haesit.
<uerg. aen. 4.281>	ardet abire fuga dulcisque relinquere terras
<uerg. aen. 4.282>	attonitus tanto monitu imperioque deorum.
<uerg. aen. 4.283>	heu quid agat quo nunc reginam ambire furentem
<uerg. aen. 4.284>	audeat adfatu quae prima exordia sumat
<uerg. aen. 4.285>	atque animum nunc huc celerem nunc diuidit illuc
<uerg. aen. 4.286>	in partisque rapit uarias perque omnia uersat.
<uerg. aen. 4.287>	haec alternanti potior sententia uisa est
<uerg. aen. 4.288>	mnesthea sergestumque uocat fortemque serestum
<uerg. aen. 4.289>	classem aptent taciti sociosque ad litora cogant
<uerg. aen. 4.290>	arma parent et quae rebus sit causa nouandis
<uerg. aen. 4.291>	dissimulent; sese interea quando optuma dido
<uerg. aen. 4.292>	nesciat et tantos rumpi non speret amores
<uerg. aen. 4.293>	temptaturum aditus et quae mollissima fandi
<uerg. aen. 4.294>	tempora quis rebus dexter modus. ocius omnes
<uerg. aen. 4.295>	imperio laeti parent ac iussa facessunt.
<uerg. aen. 4.296>	at regina dolosquis fallere possit amantem
<uerg. aen. 4.297>	praesensit motusque excepit prima futuros
<uerg. aen. 4.298>	omnia tuta timens. eadem impia fama furenti
<uerg. aen. 4.299>	detulit armari classem cursumque parari.
<uerg. aen. 4.300>	saeuit inops animi totamque incensa per urbem
<uerg. aen. 4.301>	bacchatur qualis commotis excita sacris
<uerg. aen. 4.302>	thyias ubi audito stimulant trieterica baccho
<uerg. aen. 4.303>	orgia nocturnusque uocat clamore cithaeron.
<uerg. aen. 4.304>	tandem his aenean compellat uocibus ultro
<uerg. aen. 4.305>	"dissimulare etiam sperasti perfide tantum
<uerg. aen. 4.306>	posse nefas tacitusque mea decedere terra
<uerg. aen. 4.307>	nec te noster amor nec te data dextera quondam
<uerg. aen. 4.308>	nec moritura tenet crudeli funere dido
<uerg. aen. 4.309>	quin etiam hiberno moliris sidere classem
<uerg. aen. 4.310>	et mediis properas aquilonibus ire per altum
<uerg. aen. 4.311>	crudelis quid si non arua aliena domosque
<uerg. aen. 4.312>	ignotas peteres sed troia antiqua maneret
<uerg. aen. 4.313>	troia per undosum peteretur classibus aequor
<uerg. aen. 4.314>	mene fugis per ego has lacrimas dextramque tuam te
<uerg. aen. 4.315>	(quando aliud mihi iam miserae nihil ipsa reliqui)
<uerg. aen. 4.316>	per conubia nostra per inceptos hymenaeos
<uerg. aen. 4.317>	si bene quid de te merui fuit aut tibi quicquam
<uerg. aen. 4.318>	dulce meum miserere domus labentis et istam
<uerg. aen. 4.319>	oro si quis adhuc precibus locusexue mentem.
<uerg. aen. 4.320>	te propter libycae gentes nomadumque tyranni
<uerg. aen. 4.321>	odere infensi tyrii; te propter eundem
<uerg. aen. 4.322>	exstinctus pudor et qua sola sidera adibam
<uerg. aen. 4.323>	fama prior. cui me moribundam deseris hospes
<uerg. aen. 4.324>	hoc solum nomen quoniam de coniuge restat.
<uerg. aen. 4.325>	quid moror an mea pygmalion dum moenia frater
<uerg. aen. 4.326>	destruat aut captam ducat gaetulus iarbas
<uerg. aen. 4.327>	saltem si qua mihi de te suscepta fuisset
<uerg. aen. 4.328>	ante fugam suboles si quis mihi paruulus aula
<uerg. aen. 4.329>	luderet aeneas qui te tamen ore referret
<uerg. aen. 4.330>	non equidem omnino capta ac deserta uiderer."
<uerg. aen. 4.331>	dixerat. ille iouis monitis immota tenebat
<uerg. aen. 4.332>	lumina et obnixus curam sub corde premebat.
<uerg. aen. 4.333>	tandem pauca refert "ego te quae plurima fando
<uerg. aen. 4.334>	enumerare uales numquam regina negabo
<uerg. aen. 4.335>	promeritam; nec me meminisse pigebit elissae
<uerg. aen. 4.336>	dum memor ipse mei dum spiritus hos regit artus.
<uerg. aen. 4.337>	pro re pauca loquar. neque ego hanc abscondere furto
<uerg. aen. 4.338>	sperauine fingefugam nec coniugis umquam
<uerg. aen. 4.339>	praetendi taedas aut haec in foedera ueni.
<uerg. aen. 4.340>	me si fata meis paterentur ducere uitam
<uerg. aen. 4.341>	auspiciis et sponte mea componere curas
<uerg. aen. 4.342>	urbem troianam primum dulcisque meorum
<uerg. aen. 4.343>	reliquias colerem priami tecta alta manerent
<uerg. aen. 4.344>	et recidiua manu posuissem pergama uictis.
<uerg. aen. 4.345>	sed nunc italiam magnam gryneus apollo
<uerg. aen. 4.346>	italiam lyciae iussere capessere sortes
<uerg. aen. 4.347>	hic amor haec patria est. si te karthaginis arces
<uerg. aen. 4.348>	phoenissam libycaeque aspectus detinet urbis
<uerg. aen. 4.349>	quae tandem ausonia teucros considere terra
<uerg. aen. 4.350>	inuidia est et nos fas extera quaerere regna.
<uerg. aen. 4.351>	me patris anchisae quotiens umentibus umbris
<uerg. aen. 4.352>	nox operit terras quotiens astra ignea surgunt
<uerg. aen. 4.353>	admonet in somnis et turbida terret imago;
<uerg. aen. 4.354>	me puer ascanius capitisque iniuria cari
<uerg. aen. 4.355>	quem regno hesperiae fraudo et fatalibus aruis.
<uerg. aen. 4.356>	nunc etiam interpres diuom ioue missus ab ipso
<uerg. aen. 4.357>	testor utrumque caputceleris mandata per auras
<uerg. aen. 4.358>	detulit; ipse deum manifesto in lumine uidi
<uerg. aen. 4.359>	intrantem muros uocemque his auribus hausi.
<uerg. aen. 4.360>	desine meque tuis incendere teque querelis
<uerg. aen. 4.361>	italiam non sponte sequor."
<uerg. aen. 4.362>	talia dicentem iamdudum auersa tuetur
<uerg. aen. 4.363>	huc illuc uoluens oculos totumque pererrat
<uerg. aen. 4.364>	luminibus tacitis et sic accensa profatur
<uerg. aen. 4.365>	"nec tibi diua parens generis nec dardanus auctor
<uerg. aen. 4.366>	perfide; sed duris genuit te cautibus horrens
<uerg. aen. 4.367>	caucasus hyrcanaeque admorunt ubera tigres.
<uerg. aen. 4.368>	nam quid dissimulo aut quae me ad maiora reseruo
<uerg. aen. 4.369>	num fletu ingemuit nostro num lumina flexit
<uerg. aen. 4.370>	num lacrimas uictus dedit aut miseratus amantem est
<uerg. aen. 4.371>	quae quibus anteferam iam iam nec maxuma iuno
<uerg. aen. 4.372>	nec saturnius haec oculis pater aspicit aequis.
<uerg. aen. 4.373>	nusquam tuta fides. eiectum litore egentem
<uerg. aen. 4.374>	excepi et regni demens in parte locaui;
<uerg. aen. 4.375>	amissam classem socios a morte reduxi.
<uerg. aen. 4.376>	heu furiis incensa feror! nunc augur apollo
<uerg. aen. 4.377>	nunc lyciae sortes nunc et ioue missus ab ipso
<uerg. aen. 4.378>	interpres diuom fert horrida iussa per auras.
<uerg. aen. 4.379>	scilicet is superis labor est ea cura quietos
<uerg. aen. 4.380>	sollicitat. neque te teneo neque dicta refello.
<uerg. aen. 4.381>	i sequere italiam uentis pete regna per undas.
<uerg. aen. 4.382>	spero equidem mediis si quid pia numina possunt
<uerg. aen. 4.383>	supplicia hausurum scopulis et nomine dido
<uerg. aen. 4.384>	saepe uocaturum. sequar atris ignibus absens
<uerg. aen. 4.385>	et cum frigida mors anima seduxerit artus
<uerg. aen. 4.386>	omnibus umbra locis adero. dabis improbe poenas.
<uerg. aen. 4.387>	audiam et haec manis ueniet mihi fama sub imos."
<uerg. aen. 4.388>	his medium dictis sermonem abrumpit et auras
<uerg. aen. 4.389>	aegra fugit seque ex oculis auertit et aufert
<uerg. aen. 4.390>	linquens multa metu cunctantem et multa parantem
<uerg. aen. 4.391>	dicere. suscipiunt famulae conlapsaque membra
<uerg. aen. 4.392>	marmoreo referunt thalamo stratisque reponunt.
<uerg. aen. 4.393>	at pius aeneas quamquam lenire dolentem
<uerg. aen. 4.394>	solando cupit et dictis auertere curas
<uerg. aen. 4.395>	multa gemens magnoque animum labefactus amore
<uerg. aen. 4.396>	iussa tamen diuom exsequitur classemque reuisit.
<uerg. aen. 4.397>	tum uero teucri incumbunt et litore celsas
<uerg. aen. 4.398>	deducunt toto naues natat uncta carina;
<uerg. aen. 4.399>	frondentisque ferunt remos et robora siluis
<uerg. aen. 4.400>	infabricata fugae studio.
<uerg. aen. 4.401>	migrantis cernas totaque ex urbe ruentis.
<uerg. aen. 4.402>	ac uelut ingentem formicae farris aceruum
<uerg. aen. 4.403>	cum populant hiemis memores tectoque reponunt;
<uerg. aen. 4.404>	it nigrum campis agmen praedamque per herbas
<uerg. aen. 4.405>	conuectant calle angusto; pars grandia trudunt
<uerg. aen. 4.406>	obnixae frumenta umeris; pars agmina cogunt
<uerg. aen. 4.407>	castigantque moras; opere omnis semita feruet.
<uerg. aen. 4.408>	quis tibi tum dido cernenti talia sensus
<uerg. aen. 4.409>	quosue dabas gemitus cum litora feruere late
<uerg. aen. 4.410>	prospiceres arce ex summa totumque uideres
<uerg. aen. 4.411>	misceri ante oculos tantis clamoribus aequor
<uerg. aen. 4.412>	improbe amor quid non mortalia pectora cogis
<uerg. aen. 4.413>	ire iterum in lacrimas iterum temptare precando
<uerg. aen. 4.414>	cogitur et supplex animos submittere amori
<uerg. aen. 4.415>	ne quid inexpertum frustra moritura relinquat.
<uerg. aen. 4.416>	"anna uides toto properari litore; circum
<uerg. aen. 4.417>	undique conuenere; uocat iam carbasus auras
<uerg. aen. 4.418>	puppibus et laeti nautae imposuere coronas.
<uerg. aen. 4.419>	hunc ego si potui tantum sperare dolorem
<uerg. aen. 4.420>	et perferre soror potero. miserae hoc tamen unum
<uerg. aen. 4.421>	exsequere anna mihi. solam nam perfidus ille
<uerg. aen. 4.422>	te colere arcanos etiam tibi credere sensus;
<uerg. aen. 4.423>	sola uiri mollis aditus et tempora noras.
<uerg. aen. 4.424>	i soror atque hostem supplex adfare superbum
<uerg. aen. 4.425>	non ego cum danais troianam exscindere gentem
<uerg. aen. 4.426>	aulide iuraui classemue ad pergama misi
<uerg. aen. 4.427>	nec patris anchisae cineres manisue reuelli
<uerg. aen. 4.428>	cur mea dicta neget duras demittere in auris.
<uerg. aen. 4.429>	quo ruit extremum hoc miserae det munus amanti
<uerg. aen. 4.430>	exspectet facilemque fugam uentosque ferentis.
<uerg. aen. 4.431>	non iam coniugium antiquum quod prodidit oro
<uerg. aen. 4.432>	nec pulchro ut latio careat regnumque relinquat
<uerg. aen. 4.433>	tempus inane peto requiem spatiumque furori
<uerg. aen. 4.434>	dum mea me uictam doceat fortuna dolere.
<uerg. aen. 4.435>	extremam hanc oro ueniammiserere sororis
<uerg. aen. 4.436>	quam mihi cum dederit cumulatam morte remittam."
<uerg. aen. 4.437>	talibus orabat talisque miserrima fletus
<uerg. aen. 4.438>	fertque refertque soror sed nullis ille mouetur
<uerg. aen. 4.439>	fletibus aut uoces ullas tractabilis audit;
<uerg. aen. 4.440>	fata obstant placidasque uiri deus obstruit auris.
<uerg. aen. 4.441>	ac uelut annoso ualidam cum robore quercum
<uerg. aen. 4.442>	alpini boreae nunc hinc nunc flatibus illinc
<uerg. aen. 4.443>	eruere inter se certant; it stridor et altae
<uerg. aen. 4.444>	consternunt terram concusso stipite frondes;
<uerg. aen. 4.445>	ipsa haeret scopulis et quantum uertice ad auras
<uerg. aen. 4.446>	aetherias tantum radice in tartara tendit
<uerg. aen. 4.447>	haud secus adsiduis hinc atque hinc uocibus heros
<uerg. aen. 4.448>	tunditur et magno persentit pectore curas;
<uerg. aen. 4.449>	mens immota manet; lacrimae uoluuntur inanes.
<uerg. aen. 4.450>	tum uero infelix fatis exterrita dido
<uerg. aen. 4.451>	mortem orat; taedet caeli conuexa tueri.
<uerg. aen. 4.452>	quo magis inceptum peragat lucemque relinquat
<uerg. aen. 4.453>	uidit turicremis cum dona imponeret aris
<uerg. aen. 4.454>	horrendum dictu latices nigrescere sacros
<uerg. aen. 4.455>	fusaque in obscenum se uertere uina cruorem.
<uerg. aen. 4.456>	hoc uisum nulli non ipsi effata sorori.
<uerg. aen. 4.457>	praeterea fuit in tectis de marmore templum
<uerg. aen. 4.458>	coniugis antiqui miro quod honore colebat
<uerg. aen. 4.459>	uelleribus niueis et festa fronde reuinctum
<uerg. aen. 4.460>	hinc exaudiri uoces et uerba uocantis
<uerg. aen. 4.461>	uisa uiri nox cum terras obscura teneret;
<uerg. aen. 4.462>	solaque culminibus ferali carmine bubo
<uerg. aen. 4.463>	saepe queri et longas in fletum ducere uoces;
<uerg. aen. 4.464>	multaque praeterea uatum praedicta priorum
<uerg. aen. 4.465>	terribili monitu horrificant. agit ipse furentem
<uerg. aen. 4.466>	in somnis ferus aeneas; semperque relinqui
<uerg. aen. 4.467>	sola sibi semper longam incomitata uidetur
<uerg. aen. 4.468>	ire uiam et tyrios deserta quaerere terra.
<uerg. aen. 4.469>	eumenidum ueluti demens uidet agmina pentheus
<uerg. aen. 4.470>	et solem geminum et duplicis se ostendere thebas;
<uerg. aen. 4.471>	aut agamemnonius scaenis agitatus orestes
<uerg. aen. 4.472>	armatam facibus matrem et serpentibus atris
<uerg. aen. 4.473>	cum fugit ultricesque sedent in limine dirae.
<uerg. aen. 4.474>	ergo ubi concepit furias euicta dolore
<uerg. aen. 4.475>	decreuitque mori tempus secum ipsa modumque
<uerg. aen. 4.476>	exigit et maestam dictis adgressa sororem
<uerg. aen. 4.477>	consilium uoltu tegit ac spem fronte serenat
<uerg. aen. 4.478>	"inueni germana uiamgratare sorori
<uerg. aen. 4.479>	quae mihi reddat eum uel eo me soluat amantem.
<uerg. aen. 4.480>	oceani finem iuxta solemque cadentem
<uerg. aen. 4.481>	ultimus aethiopum locus est ubi maxumus atlas
<uerg. aen. 4.482>	axem humero torquet stellis ardentibus aptum
<uerg. aen. 4.483>	hinc mihi massylae gentis monstrata sacerdos
<uerg. aen. 4.484>	hesperidum templi custos epulasque draconi
<uerg. aen. 4.485>	quae dabat et sacros seruabat in arbore ramos
<uerg. aen. 4.486>	spargens umida mella soporiferumque papauer.
<uerg. aen. 4.487>	haec se carminibus promittit soluere mentes
<uerg. aen. 4.488>	quas uelit ast aliis duras immittere curas
<uerg. aen. 4.489>	sistere aquam fluuiis et uertere sidera retro;
<uerg. aen. 4.490>	nocturnosque mouet manis mugire uidebis
<uerg. aen. 4.491>	sub pedibus terram et descendere montibus ornos.
<uerg. aen. 4.492>	testor cara deos et te germana tuumque
<uerg. aen. 4.493>	dulce caput magicas inuitam accingier artes.
<uerg. aen. 4.494>	tu secreta pyram tecto interiore sub auras
<uerg. aen. 4.495>	erige et arma uiri thalamo quae fixa reliquit
<uerg. aen. 4.496>	impius exuuiasque omnis lectumque iugalem
<uerg. aen. 4.497>	quo perii superimponas abolere nefandi
<uerg. aen. 4.498>	cuncta uiri monumenta iuuat monstratque sacerdos."
<uerg. aen. 4.499>	haec effata silet; pallor simul occupat ora.
<uerg. aen. 4.500>	non tamen anna nouis praetexere funera sacris
<uerg. aen. 4.501>	germanam credit nec tantos mente furores
<uerg. aen. 4.502>	concipit aut grauiora timet quam morte sychaei
<uerg. aen. 4.503>	ergo iussa parat.
<uerg. aen. 4.504>	at regina pyra penetrali in sede sub auras
<uerg. aen. 4.505>	erecta ingenti taedis atque ilice secta
<uerg. aen. 4.506>	intenditque locum sertis et fronde coronat
<uerg. aen. 4.507>	funerea; super exuuias ensemque relictum
<uerg. aen. 4.508>	effigiemque toro locat haud ignara futuri.
<uerg. aen. 4.509>	stant arae circum et crines effusa sacerdos
<uerg. aen. 4.510>	ter centum tonat ore deos erebumque chaosque
<uerg. aen. 4.511>	tergeminamque hecaten tria uirginis ora dianae.
<uerg. aen. 4.512>	sparserat et latices simulatos fontis auerni
<uerg. aen. 4.513>	falcibus et messae ad lunam quaeruntur anis
<uerg. aen. 4.514>	pubentes herbae nigri cum lacte ueneni;
<uerg. aen. 4.515>	quaeritur et nascentis equi de fronte reuolsus
<uerg. aen. 4.516>	et matri praereptus amor.
<uerg. aen. 4.517>	ipsa mola manibusque piis altaria iuxta
<uerg. aen. 4.518>	unum exuta pedem uinclis in ueste recincta
<uerg. aen. 4.519>	testatur moritura deos et conscia fati
<uerg. aen. 4.520>	sidera; tum si quod non aequo foedere amantes
<uerg. aen. 4.521>	curae numen habet iustumque memorque precatur.
<uerg. aen. 4.522>	nox erat et placidum carpebant fessa soporem
<uerg. aen. 4.523>	corpora per terras siluaeque et saeua quierant
<uerg. aen. 4.524>	aequora cum medio uoluuntur sidera lapsu
<uerg. aen. 4.525>	cum tacet omnis ager pecudes pictaeque uolucres
<uerg. aen. 4.526>	quaeque lacus late liquidos quaeque aspera dumis
<uerg. aen. 4.527>	rura tenent somno positae sub nocte silenti
<uerg. aen. 4.528>	[lenibant curas et corda oblita laborum].
<uerg. aen. 4.529>	at non infelix animi phoenissa nec umquam
<uerg. aen. 4.530>	soluitur in somnos oculisue aut pectore noctem
<uerg. aen. 4.531>	accipit ingeminant curae rursusque resurgens
<uerg. aen. 4.532>	saeuit amor magnoque irarum fluctuat aestu.
<uerg. aen. 4.533>	sic adeo insistit secumque ita corde uolutat
<uerg. aen. 4.534>	"en quid ago rursusne procos inrisa priores
<uerg. aen. 4.535>	experiar nomadumque petam conubia supplex
<uerg. aen. 4.536>	quos ego sim totiens iam dedignata maritos
<uerg. aen. 4.537>	iliacas igitur classes atque ultima teucrum
<uerg. aen. 4.538>	iussa sequar quiane auxilio iuuat ante leuatos
<uerg. aen. 4.539>	et bene apud memores ueteris stat gratia facti
<uerg. aen. 4.540>	quis me autem fac uelle sinet ratibusue superbis
<uerg. aen. 4.541>	inuisam accipiet nescis heu perdita necdum
<uerg. aen. 4.542>	laomedonteae sentis periuria gentis
<uerg. aen. 4.543>	quid tum sola fuga nautas comitabor ouantes
<uerg. aen. 4.544>	an tyriis omnique manu stipata meorum
<uerg. aen. 4.545>	inferar et quos sidonia uix urbe reuelli
<uerg. aen. 4.546>	rursus agam pelago et uentis dare uela iubebo
<uerg. aen. 4.547>	quin morere ut merita es ferroque auerte dolorem.
<uerg. aen. 4.548>	tu lacrimis euicta meis tu prima furentem
<uerg. aen. 4.549>	his germana malis oneras atque obicis hosti.
<uerg. aen. 4.550>	non licuit thalami expertem sine crimine uitam
<uerg. aen. 4.551>	degere more ferae tales nec tangere curas!
<uerg. aen. 4.552>	non seruata fides cineri promissa sychaeo!"
<uerg. aen. 4.553>	tantos illa suo rumpebat pectore questus.
<uerg. aen. 4.554>	aeneas celsa in puppi iam certus eundi
<uerg. aen. 4.555>	carpebat somnos rebus iam rite paratis.
<uerg. aen. 4.556>	huic se forma dei uoltu redeuntis eodem
<uerg. aen. 4.557>	obtulit in somnis rursusque ita uisa monere est
<uerg. aen. 4.558>	omnia mercurio similis uocemque coloremque
<uerg. aen. 4.559>	et crinis flauos et membra decora iuuenta
<uerg. aen. 4.560>	"nate dea potes hoc sub casu ducere somnos
<uerg. aen. 4.561>	nec quae te circum stent deinde pericula cernis
<uerg. aen. 4.562>	demens nec zephyros audis spirare secundos
<uerg. aen. 4.563>	illa dolos dirumque nefas in pectore uersat
<uerg. aen. 4.564>	certa mori uarioque irarum fluctuat aestu.
<uerg. aen. 4.565>	non fugis hinc praeceps dum praecipitare potestas
<uerg. aen. 4.566>	iam mare turbari trabibus saeuasque uidebis
<uerg. aen. 4.567>	conlucere faces iam feruere litora flammis
<uerg. aen. 4.568>	si te his attigerit terris aurora morantem.
<uerg. aen. 4.569>	heia age rumpe moras. uarium et mutabile semper
<uerg. aen. 4.570>	femina." sic fatus nocti se immiscuit atrae.
<uerg. aen. 4.571>	tum uero aeneas subitis exterritus umbris
<uerg. aen. 4.572>	corripit e somno corpus sociosque fatigat
<uerg. aen. 4.573>	"praecipites uigilate uiri et considite transtris;
<uerg. aen. 4.574>	soluite uela citi. deus aethere missus ab alto
<uerg. aen. 4.575>	festinare fugam tortosque incidere funes
<uerg. aen. 4.576>	ecce iterum stimulat. sequimur te sancte deorum
<uerg. aen. 4.577>	quisquis es imperioque iterum paremus ouantes.
<uerg. aen. 4.578>	adsis o placidusque iuues et sidera caelo
<uerg. aen. 4.579>	dextra feras." dixit uaginaque eripit ensem
<uerg. aen. 4.580>	fulmineum strictoque ferit retinacula ferro.
<uerg. aen. 4.581>	idem omnes simul ardor habet rapiuntque ruuntque;
<uerg. aen. 4.582>	litora deseruere; latet sub classibus aequor;
<uerg. aen. 4.583>	adnixi torquent spumas et caerula uerrunt.
<uerg. aen. 4.584>	et iam prima nouo spargebat lumine terras
<uerg. aen. 4.585>	tithoni croceum linquens aurora cubile.
<uerg. aen. 4.586>	regina e speculis ut primum albescere lucem
<uerg. aen. 4.587>	uidit et aequatis classem procedere uelis
<uerg. aen. 4.588>	litoraque et uacuos sensit sine remige portus
<uerg. aen. 4.589>	terque quaterque manu pectus percussa decorum
<uerg. aen. 4.590>	flauentesque abscissa comas "pro iuppiter ibit
<uerg. aen. 4.591>	hic" ait "et nostris inluserit aduena regnis
<uerg. aen. 4.592>	non arma expedient totaque ex urbe sequentur
<uerg. aen. 4.593>	deripientque rates alii naualibus ite
<uerg. aen. 4.594>	ferte citi flammas date uela impellite remos!
<uerg. aen. 4.595>	quid loquor aut ubi sum quae mentem insania mutat
<uerg. aen. 4.596>	infelix dido nunc te facta impia tangunt.
<uerg. aen. 4.597>	tum decuit cum sceptra dabas.en dextra fidesque
<uerg. aen. 4.598>	quem secum patrios aiunt portare penates
<uerg. aen. 4.599>	quem subiisse umeris confectum aetate parentem!
<uerg. aen. 4.600>	non potui abreptum diuellere corpus et undis
<uerg. aen. 4.601>	spargere non socios non ipsum absumere ferro
<uerg. aen. 4.602>	ascanium patriisque epulandum ponere mensis
<uerg. aen. 4.603>	uerum anceps pugnae fuerat fortunafuisset.
<uerg. aen. 4.604>	quem metui moritura faces in castra tulissem
<uerg. aen. 4.605>	implessemque foros flammis natumque patremque
<uerg. aen. 4.606>	cum genere extinxem memet super ipsa dedissem.
<uerg. aen. 4.607>	"sol qui terrarum flammis opera omnia lustras
<uerg. aen. 4.608>	tuque harum interpres curarum et conscia iuno
<uerg. aen. 4.609>	nocturnisque hecate triuiis ululata per urbes
<uerg. aen. 4.610>	et dirae ultrices et di morientis elissae
<uerg. aen. 4.611>	accipite haec meritumque malis aduertite numen
<uerg. aen. 4.612>	et nostras audite preces. si tangere portus
<uerg. aen. 4.613>	infandum caput ac terris adnare necesse est
<uerg. aen. 4.614>	et sic fata iouis poscunt hic terminus haeret
<uerg. aen. 4.615>	at bello audacis populi uexatus et armis
<uerg. aen. 4.616>	finibus extorris complexu auulsus iuli
<uerg. aen. 4.617>	auxilium imploret uideatque indigna suorum
<uerg. aen. 4.618>	funera; nec cum se sub leges pacis iniquae
<uerg. aen. 4.619>	tradiderit regno aut optata luce fruatur
<uerg. aen. 4.620>	sed cadat ante diem mediaque inhumatus harena.
<uerg. aen. 4.621>	haec precor hanc uocem extremam cum sanguine fundo.
<uerg. aen. 4.622>	tum uos o tyrii stirpem et genus omne futurum
<uerg. aen. 4.623>	exercete odiis cinerique haec mittite nostro
<uerg. aen. 4.624>	munera. nullus amor populis nec foedera sunto.
<uerg. aen. 4.625>	exoriare aliquis nostris ex ossibus ultor
<uerg. aen. 4.626>	qui face dardanios ferroque sequare colonos
<uerg. aen. 4.627>	nunc olim quocumque dabunt se tempore uires.
<uerg. aen. 4.628>	litora litoribus contraria fluctibus undas
<uerg. aen. 4.629>	imprecor arma armis; pugnent ipsique nepotesque."
<uerg. aen. 4.630>	haec ait et partis animum uersabat in omnis
<uerg. aen. 4.631>	inuisam quaerens quam primum abrumpere lucem.
<uerg. aen. 4.632>	tum breuiter barcen nutricem adfata sychaei;
<uerg. aen. 4.633>	namque suam patria antiqua cinis ater habebat
<uerg. aen. 4.634>	"annam cara mihi nutrix huc siste sororem;
<uerg. aen. 4.635>	dic corpus properet fluuiali spargere lympha
<uerg. aen. 4.636>	et pecudes secum et monstrata piacula ducat
<uerg. aen. 4.637>	sic ueniat; tuque ipsa pia tege tempora uitta.
<uerg. aen. 4.638>	sacra ioui stygio quae rite incepta paraui
<uerg. aen. 4.639>	perficere est animus finemque imponere curis
<uerg. aen. 4.640>	dardaniique rogum capitis permittere flammae."
<uerg. aen. 4.641>	sic ait illa gradum studio celerabat anili.
<uerg. aen. 4.642>	at trepida et coeptis immanibus effera dido
<uerg. aen. 4.643>	sanguineam uoluens aciem maculisque trementis
<uerg. aen. 4.644>	interfusa genas et pallida morte futura
<uerg. aen. 4.645>	interiora domus inrumpit limina et altos
<uerg. aen. 4.646>	conscendit furibunda rogos ensemque recludit
<uerg. aen. 4.647>	dardanium non hos quaesitum munus in usus.
<uerg. aen. 4.648>	hic postquam iliacas uestes notumque cubile
<uerg. aen. 4.649>	conspexit paulum lacrimis et mente morata
<uerg. aen. 4.650>	incubuitque toro dixitque nouissima uerba
<uerg. aen. 4.651>	"dulces exuuiae dum fata deusque sinebant
<uerg. aen. 4.652>	accipite hanc animam meque his exsoluite curis.
<uerg. aen. 4.653>	uixi et quem dederat cursum fortuna peregi
<uerg. aen. 4.654>	et nunc magna mei sub terras ibit imago.
<uerg. aen. 4.655>	urbem praeclaram statui; mea moenia uidi;
<uerg. aen. 4.656>	ulta uirum poenas inimico a fratre recepi;
<uerg. aen. 4.657>	felix heu nimium felix si litora tantum
<uerg. aen. 4.658>	numquam dardaniae tetigissent nostra carinae!"
<uerg. aen. 4.659>	dixit et os impressa toro "moriemur inultae
<uerg. aen. 4.660>	sed moriamur" ait. "sic sic iuuat ire sub umbras
<uerg. aen. 4.661>	hauriat hunc oculis ignem crudelis ab alto
<uerg. aen. 4.662>	dardanus et nostrae secum ferat omina mortis."
<uerg. aen. 4.663>	dixerat; atque illam media inter talia ferro
<uerg. aen. 4.664>	conlapsam aspiciunt comites ensemque cruore
<uerg. aen. 4.665>	spumantem sparsasque manus. it clamor ad alta
<uerg. aen. 4.666>	atria; concussam bacchatur fama per urbem.
<uerg. aen. 4.667>	lamentis gemituque et femineo ululatu
<uerg. aen. 4.668>	tecta fremunt; resonat magnis plangoribus aether
<uerg. aen. 4.669>	non aliter quam si immissis ruat hostibus omnis
<uerg. aen. 4.670>	karthago aut antiqua tyros flammaeque furentes
<uerg. aen. 4.671>	culmina perque hominum uoluantur perque deorum.
<uerg. aen. 4.672>	audiit exanimis trepidoque exterrita cursu
<uerg. aen. 4.673>	unguibus ora soror foedans et pectora pugnis
<uerg. aen. 4.674>	per medios ruit ac morientem nomine clamat
<uerg. aen. 4.675>	"hoc illud germana fuit me fraude petebas
<uerg. aen. 4.676>	hoc rogus iste mihi hoc ignes araeque parabant
<uerg. aen. 4.677>	quid primum deserta querar comitemne sororem
<uerg. aen. 4.678>	spreuisti moriens eadem me ad fata uocasses
<uerg. aen. 4.679>	idem ambas ferro dolor atque eadem hora tulisset.
<uerg. aen. 4.680>	his etiam struxi manibus patriosque uocaui
<uerg. aen. 4.681>	uoce deos sic te ut posita crudelis abessem
<uerg. aen. 4.682>	exstinxti te meque soror populumque patresque
<uerg. aen. 4.683>	sidonios urbemque tuam. date uolnera lymphis
<uerg. aen. 4.684>	abluam et extremus si quis super halitus errat
<uerg. aen. 4.685>	ore legam." sic fata gradus euaserat altos
<uerg. aen. 4.686>	semianimemque sinu germanam amplexa fouebat
<uerg. aen. 4.687>	cum gemitu atque atros siccabat ueste cruores.
<uerg. aen. 4.688>	illa graues oculos conata attollere rursus
<uerg. aen. 4.689>	deficit; infixum stridit sub pectore uulnus.
<uerg. aen. 4.690>	ter sese attollens cubitoque adnixa leuauit;
<uerg. aen. 4.691>	ter reuoluta toro est oculisque errantibus alto
<uerg. aen. 4.692>	quaesiuit caelo lucem ingemuitque reperta.
<uerg. aen. 4.693>	tum iuno omnipotens longum miserata dolorem
<uerg. aen. 4.694>	difficilisque obitus irim demisit olympo
<uerg. aen. 4.695>	quae luctantem animam nexosque resolueret artus.
<uerg. aen. 4.696>	nam quia nec fato merita nec morte peribat
<uerg. aen. 4.697>	sed misera ante diem subitoque accensa furore
<uerg. aen. 4.698>	nondum illi flauum proserpina uertice crinem
<uerg. aen. 4.699>	abstulerat stygioque caput damnauerat orco.
<uerg. aen. 4.700>	ergo iris croceis per caelum roscida pennis
<uerg. aen. 4.701>	mille trahens uarios aduerso sole colores
<uerg. aen. 4.702>	deuolat et supra caput adstitit "hunc ego diti
<uerg. aen. 4.703>	sacrum iussa fero teque isto corpore soluo."
<uerg. aen. 4.704>	sic ait et dextra crinem secat omnis et una
<uerg. aen. 4.705>	dilapsus calor atque in uentos uita recessit.

<uerg. aen. 5.1>	interea medium aeneas iam classe tenebat
<uerg. aen. 5.2>	certus iter fluctusque atros aquilone secabat
<uerg. aen. 5.3>	moenia respiciens quae iam infelicis elissae
<uerg. aen. 5.4>	conlucent flammis. quae tantum accenderit ignem
<uerg. aen. 5.5>	causa latet; duri magno sed amore dolores
<uerg. aen. 5.6>	polluto notumque furens quid femina possit
<uerg. aen. 5.7>	triste per augurium teucrorum pectora ducunt.
<uerg. aen. 5.8>	ut pelagus tenuere rates nec iam amplius ulla
<uerg. aen. 5.9>	occurrit tellus maria undique et undique caelum
<uerg. aen. 5.10>	olli caeruleus supra caput adstitit imber
<uerg. aen. 5.11>	noctem hiememque ferens et inhorruit unda tenebris.
<uerg. aen. 5.12>	ipse gubernator puppi palinurus ab alta
<uerg. aen. 5.13>	"heu! quianam tanti cinxerunt aethera nimbi
<uerg. aen. 5.14>	quidue pater neptune paras" sic deinde locutus
<uerg. aen. 5.15>	colligere arma iubet ualidisque incumbere remis
<uerg. aen. 5.16>	obliquatque sinus in uentum ac talia fatur
<uerg. aen. 5.17>	"magnanime aenea non si mihi iuppiter auctor
<uerg. aen. 5.18>	spondeat hoc sperem italiam contingere caelo.
<uerg. aen. 5.19>	mutati transuersa fremunt et uespere ab atro
<uerg. aen. 5.20>	consurgunt uenti atque in nubem cogitur ar.
<uerg. aen. 5.21>	nec nos obniti contra nec tendere tantum
<uerg. aen. 5.22>	sufficimus. superat quoniam fortuna sequamur
<uerg. aen. 5.23>	quoque uocat uertamus iter. nec litora longe
<uerg. aen. 5.24>	fida reor fraterna erycis portusque sicanos
<uerg. aen. 5.25>	si modo rite memor seruata remetior astra."
<uerg. aen. 5.26>	tum pius aeneas "equidem sic poscere uentos
<uerg. aen. 5.27>	iamdudum et frustra cerno te tendere contra
<uerg. aen. 5.28>	flecte uiam uelis. an sit mihi gratior ulla
<uerg. aen. 5.29>	quoue magis fessas optem demittere naues
<uerg. aen. 5.30>	quam quae dardanium tellus mihi seruat acesten
<uerg. aen. 5.31>	et patris anchisae gremio complectitur ossa"
<uerg. aen. 5.32>	haec ubi dicta petunt portus et uela secundi
<uerg. aen. 5.33>	intendunt zephyri; fertur cita gurgite classis
<uerg. aen. 5.34>	et tandem laeti notae aduertuntur harenae.
<uerg. aen. 5.35>	at procul ex celso miratus uertice montis
<uerg. aen. 5.36>	aduentum sociasque rates occurrit acestes
<uerg. aen. 5.37>	horridus in iaculis et pelle libystidis ursae
<uerg. aen. 5.38>	troa criniso conceptum flumine mater
<uerg. aen. 5.39>	quem genuit ueterum non immemor ille parentum
<uerg. aen. 5.40>	gratatur reduces et gaza laetus agresti
<uerg. aen. 5.41>	excipit ac fessos opibus solatur amicis.
<uerg. aen. 5.42>	postera cum primo stellas oriente fugarat
<uerg. aen. 5.43>	clara dies socios in coetum litore ab omni
<uerg. aen. 5.44>	aduocat aeneas tumulique ex aggere fatur
<uerg. aen. 5.45>	"dardanidae magni genus alto a sanguine diuom
<uerg. aen. 5.46>	annuus exactis completur mensibus orbis
<uerg. aen. 5.47>	ex quo reliquias diuinique ossa parentis
<uerg. aen. 5.48>	condidimus terra maestasque sacrauimus aras.
<uerg. aen. 5.49>	iamque dies nisi fallor adest quem semper acerbum
<uerg. aen. 5.50>	semper honoratumsic di uoluistishabebo.
<uerg. aen. 5.51>	hunc ego gaetulis agerem si syrtibus exsul
<uerg. aen. 5.52>	argolicoue mari deprensus et urbe mycenae;
<uerg. aen. 5.53>	annua uota tamen sollemnisque ordine pompas
<uerg. aen. 5.54>	exsequerer strueremque suis altaria donis.
<uerg. aen. 5.55>	nunc ultro ad cineres ipsius et ossa parentis
<uerg. aen. 5.56>	haud equidem sine mente reor sine numine diuom
<uerg. aen. 5.57>	adsumus et portus delati intramus amicos.
<uerg. aen. 5.58>	ergo agite et laetum cuncti celebremus honorem;
<uerg. aen. 5.59>	poscamus uentos; atque haec me sacra quotannis
<uerg. aen. 5.60>	urbe uelit posita templis sibi ferre dicatis.
<uerg. aen. 5.61>	bina boum uobis troia generatus acestes
<uerg. aen. 5.62>	dat numero capita in naues; adhibete penates
<uerg. aen. 5.63>	et patrios epulis et quos colit hospes acestes.
<uerg. aen. 5.64>	praeterea si nona diem mortalibus almum
<uerg. aen. 5.65>	aurora extulerit radiisque retexerit orbem
<uerg. aen. 5.66>	prima citae teucris ponam certamina classis;
<uerg. aen. 5.67>	quique pedum cursu ualet et qui uiribus audax
<uerg. aen. 5.68>	aut iaculo incedit melior leuibusque sagittis
<uerg. aen. 5.69>	seu crudo fidit pugnam committere caestu
<uerg. aen. 5.70>	cuncti adsint meritaeque exspectent praemia palmae.
<uerg. aen. 5.71>	ore fauete omnes et cingite tempora ramis."
<uerg. aen. 5.72>	sic fatus uelat materna tempora myrto;
<uerg. aen. 5.73>	hoc elymus facit hoc aeui maturus acestes
<uerg. aen. 5.74>	hoc puer ascanius sequitur quos cetera pubes.
<uerg. aen. 5.75>	ille e concilio multis cum milibus ibat
<uerg. aen. 5.76>	ad tumulum magna medius comitante caterua.
<uerg. aen. 5.77>	hic duo rite mero libans carchesia baccho
<uerg. aen. 5.78>	fundit humi duo lacte nouo duo sanguine sacro
<uerg. aen. 5.79>	purpureosque iacit flores ac talia fatur
<uerg. aen. 5.80>	"salue sancte parens iterum saluete recepti
<uerg. aen. 5.81>	nequiquam cineres animaeque umbraeque paternae.
<uerg. aen. 5.82>	non licuit fines italos fataliaque arua
<uerg. aen. 5.83>	nec tecum ausonium (quicumque est) quaerere thybrim."
<uerg. aen. 5.84>	dixerat haec adytis cum lubricus anguis ab imis
<uerg. aen. 5.85>	septem ingens gyros septena uolumina traxit
<uerg. aen. 5.86>	amplexus placide tumulum lapsusque per aras
<uerg. aen. 5.87>	caeruleae cui terga notae maculosus et auro
<uerg. aen. 5.88>	squamam incendebat fulgor ceu nubibus arcus
<uerg. aen. 5.89>	mille iacit uarios aduerso sole colores.
<uerg. aen. 5.90>	obstipuit uisu aeneas. ille agmine longo
<uerg. aen. 5.91>	tandem inter pateras et leuia pocula serpens
<uerg. aen. 5.92>	libauitque dapes rursusque innoxius imo
<uerg. aen. 5.93>	successit tumulo et depasta altaria liquit.
<uerg. aen. 5.94>	hoc magis inceptos genitori instaurat honores
<uerg. aen. 5.95>	incertus geniumne loci famulumne parentis
<uerg. aen. 5.96>	esse putet caedit binas de more bidentes
<uerg. aen. 5.97>	totque sues totidem nigrantis terga iuuencos;
<uerg. aen. 5.98>	uinaque fundebat pateris animamque uocabat
<uerg. aen. 5.99>	anchisae magni manisque acheronte remissos.
<uerg. aen. 5.100>	nec non et socii quae cuique est copia laeti
<uerg. aen. 5.101>	dona ferunt onerant aras mactantque iuuencos;
<uerg. aen. 5.102>	ordine aena locant alii fusique per herbam
<uerg. aen. 5.103>	subiciunt ueribus prunas et uiscera torrent.
<uerg. aen. 5.104>	exspectata dies aderat nonamque serena
<uerg. aen. 5.105>	auroram phaethontis equi iam luce uehebant
<uerg. aen. 5.106>	famaque finitimos et clari nomen acestae
<uerg. aen. 5.107>	excierat; laeto complerant litora coetu
<uerg. aen. 5.108>	uisuri aeneadas pars et certare parati.
<uerg. aen. 5.109>	munera principio ante oculos circoque locantur
<uerg. aen. 5.110>	in medio sacri tripodes uiridesque coronae
<uerg. aen. 5.111>	et palmae pretium uictoribus armaque et ostro
<uerg. aen. 5.112>	perfusae uestes argenti aurique talenta;
<uerg. aen. 5.113>	et tuba commissos medio canit aggere ludos.
<uerg. aen. 5.114>	prima pares ineunt grauibus certamina remis
<uerg. aen. 5.115>	quattuor ex omni delectae classe carinae.
<uerg. aen. 5.116>	uelocem mnestheus agit acri remige pristim
<uerg. aen. 5.117>	mox italus mnestheus genus a quo nomine memmi;
<uerg. aen. 5.118>	ingentemque gyas ingenti mole chimaeram
<uerg. aen. 5.119>	urbis opus triplici pubes quam dardana uersu
<uerg. aen. 5.120>	impellunt terno consurgunt ordine remi;
<uerg. aen. 5.121>	sergestusque domus tenet a quo sergia nomen
<uerg. aen. 5.122>	centauro inuehitur magna scyllaque cloanthus
<uerg. aen. 5.123>	caerulea genus unde tibi romane cluenti.
<uerg. aen. 5.124>	est procul in pelago saxum spumantia contra
<uerg. aen. 5.125>	litora quod tumidis submersum tunditur olim
<uerg. aen. 5.126>	fluctibus hiberni condunt ubi sidera cori;
<uerg. aen. 5.127>	tranquillo silet immotaque attollitur unda
<uerg. aen. 5.128>	campus et apricis statio gratissima mergis.
<uerg. aen. 5.129>	hic uiridem aeneas frondenti ex ilice metam
<uerg. aen. 5.130>	constituit signum nautis pater unde reuerti
<uerg. aen. 5.131>	scirent et longos ubi circumflectere cursus.
<uerg. aen. 5.132>	tum loca sorte legunt ipsique in puppibus auro
<uerg. aen. 5.133>	ductores longe effulgent ostroque decori;
<uerg. aen. 5.134>	cetera populea uelatur fronde iuuentus
<uerg. aen. 5.135>	nudatosque umeros oleo perfilsa nitescit.
<uerg. aen. 5.136>	considunt transtris intentaque brachia remis;
<uerg. aen. 5.137>	intenti exspectant signum exsultantiaque haurit
<uerg. aen. 5.138>	corda pauor pulsans laudumque arrecta cupido.
<uerg. aen. 5.139>	inde ubi clara dedit sonitum tuba finibus omnes
<uerg. aen. 5.140>	haud mora prosiluere suis; ferit aethera clamor
<uerg. aen. 5.141>	nauticus adductis spumant freta uersa lacertis.
<uerg. aen. 5.142>	infindunt pariter sulcos totumque dehiscit
<uerg. aen. 5.143>	conuulsum remis rostrisque tridentibus aequor.
<uerg. aen. 5.144>	non tam praecipites biiugo certamine campum
<uerg. aen. 5.145>	corripuere ruuntque effusi carcere currus
<uerg. aen. 5.146>	nec sic immissis aurigae undantia lora
<uerg. aen. 5.147>	concussere iugis pronique in uerbera pendent.
<uerg. aen. 5.148>	tum plausu fremituque uirum studiisque fauentum
<uerg. aen. 5.149>	consonat omne nemus uocemque inclusa uolutant
<uerg. aen. 5.150>	litora pulsati colles clamore resultant.
<uerg. aen. 5.151>	effugit ante alios primisque elabitur undis
<uerg. aen. 5.152>	turbam inter fremitumque gyas; quem deinde cloanthus
<uerg. aen. 5.153>	consequitur melior remis sed pondere pinus
<uerg. aen. 5.154>	tarda tenet. post hos aequo discrimine pristis
<uerg. aen. 5.155>	centaurusque locum tendunt superare priorem;
<uerg. aen. 5.156>	et nunc pristis habet nunc uictam praeterit ingens
<uerg. aen. 5.157>	centaurus nunc una ambae iunctisque feruntur
<uerg. aen. 5.158>	frontibus et longa sulcant uada salsa carina.
<uerg. aen. 5.159>	iamque propinquabant scopulo metamque tenebant
<uerg. aen. 5.160>	cum princeps medioque gyas in gurgite uictor
<uerg. aen. 5.161>	rectorem nauis compellat uoce menoeten
<uerg. aen. 5.162>	"quo tantum mihi dexter abis huc dirige gressum;
<uerg. aen. 5.163>	litus ama et laeuas stringat sine palmula cautes;
<uerg. aen. 5.164>	altum alii teneant." dixit; sed caeca menoetes
<uerg. aen. 5.165>	saxa timens proram pelagi detorquet ad undas.
<uerg. aen. 5.166>	"quo diuersus abis" iterum "pete saxa menoete!"
<uerg. aen. 5.167>	cum clamore gyas reuocabat; et ecce cloanthum
<uerg. aen. 5.168>	respicit instantem tergo et propiora tenentem.
<uerg. aen. 5.169>	ille inter nauemque gyae scopulosque sonantes
<uerg. aen. 5.170>	radit iter laeuum interior subitoque priorem
<uerg. aen. 5.171>	praeterit et metis tenet aequora tuta relictis.
<uerg. aen. 5.172>	tum uero exarsit iuueni dolor ossibus ingens
<uerg. aen. 5.173>	nec lacrimis caruere genae segnemque menoeten
<uerg. aen. 5.174>	oblitus decorisque sui sociumque salutis
<uerg. aen. 5.175>	in mare praecipitem puppi deturbat ab alta;
<uerg. aen. 5.176>	ipse gubernaclo rector subit ipse magister
<uerg. aen. 5.177>	hortaturque uiros clauumque ad litora torquet.
<uerg. aen. 5.178>	at grauis ut fundo uix tandem redditus imo est
<uerg. aen. 5.179>	iam senior madidaque fluens in ueste menoetes
<uerg. aen. 5.180>	summa petit scopuli siccaque in rupe resedit.
<uerg. aen. 5.181>	ilium et labentem teucri et risere natantem
<uerg. aen. 5.182>	et salsos rident reuomentem pectore fluctus.
<uerg. aen. 5.183>	hic laeta extremis spes est accensa duobus
<uerg. aen. 5.184>	sergesto mnestheique gyan superare morantem.
<uerg. aen. 5.185>	sergestus capit ante locum scopuloque propinquat
<uerg. aen. 5.186>	nec tota tamen ille prior praeeunte carina;
<uerg. aen. 5.187>	parte prior partem rostro premit aemula pristis.
<uerg. aen. 5.188>	at media socios incedens naue per ipsos
<uerg. aen. 5.189>	hortatur mnestheus "nunc nunc insurgite remis
<uerg. aen. 5.190>	hectorei socii troiae quos sorte suprema
<uerg. aen. 5.191>	delegi comites; nunc illas promite uires
<uerg. aen. 5.192>	nunc animos quibus in gaetulis syrtibus usi
<uerg. aen. 5.193>	ionioque mari maleaeque sequacibus undis.
<uerg. aen. 5.194>	non iam prima peto mnestheus neque uincere certo;
<uerg. aen. 5.195>	quamquam o!sed superent quibus hoc neptune dedisti;
<uerg. aen. 5.196>	extremos pudeat rediisse; hoc uincite ciues
<uerg. aen. 5.197>	et prohibete nefas." olli certamine summo
<uerg. aen. 5.198>	procumbunt; uastis tremit ictibus aerea puppis
<uerg. aen. 5.199>	subtrahiturque solum; tum creber anhelitus artus
<uerg. aen. 5.200>	aridaque ora quatit sudor fluit undique riuis.
<uerg. aen. 5.201>	 attulit ipse uiris optatum casus honorem.
<uerg. aen. 5.202>	namque furens animi dum proram ad saxa suburguet
<uerg. aen. 5.203>	interior spatioque subit sergestus iniquo
<uerg. aen. 5.204>	infelix saxis in procurrentibus haesit.
<uerg. aen. 5.205>	concussae cautes et acuto in murice remi
<uerg. aen. 5.206>	obnixi crepuere inlisaque prora pependit.
<uerg. aen. 5.207>	consurgunt nautae et magno clamore morantur
<uerg. aen. 5.208>	ferratasque trudes et acuta cuspide contos
<uerg. aen. 5.209>	expediunt fractosque legunt in gurgite remos.
<uerg. aen. 5.210>	 at laetus mnestheus successuque acrior ipso
<uerg. aen. 5.211>	agmine remorum celeri uentisque uocatis
<uerg. aen. 5.212>	prona petit maria et pelago decurrit aperto.
<uerg. aen. 5.213>	qualis spelunca subito commota columba
<uerg. aen. 5.214>	cui domus et dulces latebroso in pumice nidi
<uerg. aen. 5.215>	fertur in ana uolans plausumque exterrita pennis
<uerg. aen. 5.216>	dat tecto ingentem mox aere lapsa quieto
<uerg. aen. 5.217>	radit iter liquidum celeres neque commouet alas
<uerg. aen. 5.218>	sic mnestheus sic ipsa fuga secat ultima pristis
<uerg. aen. 5.219>	aequora sic illam fert impetus ipse uolantem.
<uerg. aen. 5.220>	et primum in scopulo luctantem deserit alto
<uerg. aen. 5.221>	sergestum breuibusque uadis frustraque uocantem
<uerg. aen. 5.222>	auxilia et fractis discentem currere remis
<uerg. aen. 5.223>	inde gyan ipsamque ingenti mole chimaeram
<uerg. aen. 5.224>	consequitur; cedit quoniam spoliata magistro est.
<uerg. aen. 5.225>	solus iamque ipso superest in fine cloanthus
<uerg. aen. 5.226>	quem petit et summis adnixus uiribus urguet.
<uerg. aen. 5.227>	tum uero ingeminat clamor cunctique sequentem
<uerg. aen. 5.228>	instigant studiis resonatque fragoribus aether.
<uerg. aen. 5.229>	hi proprium decus et partum indignantur honorem
<uerg. aen. 5.230>	ni teneant uitamque uolunt pro laude pacisci;
<uerg. aen. 5.231>	hos successus alit possunt quia posse uidentur.
<uerg. aen. 5.232>	et fors aequatis cepissent praemia rostris
<uerg. aen. 5.233>	ni palmas ponto tendens utrasque cloanthus
<uerg. aen. 5.234>	fudissetque preces diuosque in uota uocasset
<uerg. aen. 5.235>	di quibus imperium est pelagi quorum aequora curro
<uerg. aen. 5.236>	uobis laetus ego hoc candentem in litore taurum
<uerg. aen. 5.237>	constituam ante aras uoti reus extaque salsos
<uerg. aen. 5.238>	porriciam in fluctus et uina liquentia fundam."
<uerg. aen. 5.239>	dixit eumque imis sub fluctibus audiit omnis
<uerg. aen. 5.240>	nereidum phorcique chorus panopeaque uirgo
<uerg. aen. 5.241>	et pater ipse manu magna portunus euntem
<uerg. aen. 5.242>	impulit; illa noto citius uolucrique sagitta
<uerg. aen. 5.243>	ad terram fugit et portu se condidit alto.
<uerg. aen. 5.244>	tum satus anchisa cunctis ex more uocatis
<uerg. aen. 5.245>	uictorem magna praeconis uoce cloanthum
<uerg. aen. 5.246>	declarat uiridique aduelat tempora lauro
<uerg. aen. 5.247>	muneraque in naues ternos optare iuuencos
<uerg. aen. 5.248>	uinaque et argenti magnum dat ferre talentum.
<uerg. aen. 5.249>	ipsis praecipuos ductoribus addit honores
<uerg. aen. 5.250>	uictori chlamydem auratam quam plurima circum
<uerg. aen. 5.251>	purpura maeandro duplici meliboea cucurrit
<uerg. aen. 5.252>	intextusque puer frondosa regius ida
<uerg. aen. 5.253>	ueloces iaculo ceruos cursuque fatigat
<uerg. aen. 5.254>	acer anhelanti similis quem praepes ab ida
<uerg. aen. 5.255>	sublimem pedibus rapuit iouis armiger uncis;
<uerg. aen. 5.256>	longaeui palmas nequiquam ad sidera tendunt
<uerg. aen. 5.257>	custodes saeuitque canum latratus in auras.
<uerg. aen. 5.258>	at qui deinde locum tenuit uirtute secundum
<uerg. aen. 5.259>	leuibus huic hamis consertam auroque trilicem
<uerg. aen. 5.260>	loricam quam demoleo detraxerat ipse
<uerg. aen. 5.261>	uictor apud rapidum simonta sub ilio alto
<uerg. aen. 5.262>	donat habere uiro decus et tutamen in armis.
<uerg. aen. 5.263>	uix illam famuli phegeus sagarisque ferebant
<uerg. aen. 5.264>	multiplicem conixi umeris; indutus at olim
<uerg. aen. 5.265>	demoleos cursu palantes troas agebat.
<uerg. aen. 5.266>	tertia dona facit geminos ex aere lebetas
<uerg. aen. 5.267>	cymbiaque argento perfecta atque aspera signis.
<uerg. aen. 5.268>	iamque adeo donati omnes opibusque superbi
<uerg. aen. 5.269>	puniceis ibant euincti tempora taenis
<uerg. aen. 5.270>	cum saeuo e scopulo multa uix arte reuolsus
<uerg. aen. 5.271>	amissis remis atque ordine debilis uno
<uerg. aen. 5.272>	inrisam sine honore ratem sergestus agebat.
<uerg. aen. 5.273>	qualis saepe uiae deprensus in aggere serpens
<uerg. aen. 5.274>	aerea quem obliquum rota transiit aut grauis ictu
<uerg. aen. 5.275>	seminecem liquit saxo lacerumque uiator;
<uerg. aen. 5.276>	nequiquam longos fugiens dat corpore tortus
<uerg. aen. 5.277>	parte ferox ardensque oculis et sibila colla
<uerg. aen. 5.278>	arduus attollens pars uolnere clauda retentat
<uerg. aen. 5.279>	nexantem nodis seque in sua membra plicantem
<uerg. aen. 5.280>	tali remigio nauis se tarda mouebat;
<uerg. aen. 5.281>	uela facit tamen et uelis subit ostia plenis.
<uerg. aen. 5.282>	sergestum aeneas promisso munere donat
<uerg. aen. 5.283>	seruatam ob nauem laetus sociosque reductos.
<uerg. aen. 5.284>	olli serua datur operum haud ignara mineruae
<uerg. aen. 5.285>	cressa genus pholo geminique sub ubere nati.
<uerg. aen. 5.286>	hoc pius aeneas misso certamine tendit
<uerg. aen. 5.287>	gramineum in campum quem collibus undique curuis
<uerg. aen. 5.288>	cingebant siluae mediaque in ualle theatri
<uerg. aen. 5.289>	circus erat; quo se multis cum milibus heros
<uerg. aen. 5.290>	consessu medium tulit exstructoque resedit.
<uerg. aen. 5.291>	hic qui forte uelint rapido contendere cursu
<uerg. aen. 5.292>	imitat pretiis animos et praemia ponit.
<uerg. aen. 5.293>	undique conueniunt leucri mixtique sicani
<uerg. aen. 5.294>	nisus et euryalus primi
<uerg. aen. 5.295>	euryalus forma insignis uiridique iuuenta
<uerg. aen. 5.296>	nisus amore pio pueri; quos deinde secutus
<uerg. aen. 5.297>	regius egregia priami de stirpe diores;
<uerg. aen. 5.298>	hunc salius simul et patron quorum alter acarnan
<uerg. aen. 5.299>	alter ab arcadio tegeaeae sanguine gentis;
<uerg. aen. 5.300>	tum duo trinacrii iuuenes helymus panopesque
<uerg. aen. 5.301>	adsueti siluis comites senioris acestae;
<uerg. aen. 5.302>	multi praeterea quos fama obscura recondit.
<uerg. aen. 5.303>	aeneas quibus in mediis sic deinde locutus
<uerg. aen. 5.304>	"accipite haec animis laetasque aduertite mentes
<uerg. aen. 5.305>	nemo ex hoc numero mihi non donatus abibit.
<uerg. aen. 5.306>	gnosia bina dabo leuato lucida ferro
<uerg. aen. 5.307>	spicula caelatamque argento ferre bipennem;
<uerg. aen. 5.308>	omnibus hic erit unus honos. tres praemia primi
<uerg. aen. 5.309>	accipient flauaque caput nectentur oliua.
<uerg. aen. 5.310>	primus equum phaleris insignem uictor habeto;
<uerg. aen. 5.311>	alter amazoniam pharetram plenamque sagittis
<uerg. aen. 5.312>	threciis lato quam circum amplectitur auro
<uerg. aen. 5.313>	balteus et tereti subnectit fibula gemma;
<uerg. aen. 5.314>	tertius argolica hac galea contentus abito."
<uerg. aen. 5.315>	haec ubi dicta locum capiunt signoque repente
<uerg. aen. 5.316>	corripiunt spatia audito limenque relinquunt
<uerg. aen. 5.317>	effusi nimbo similes simul ultima signant.
<uerg. aen. 5.318>	primus abit longeque ante omnia corpora nisus
<uerg. aen. 5.319>	emicat et uentis et fulminis ocior alis;
<uerg. aen. 5.320>	proximus huic longo sed proxumus interuallo
<uerg. aen. 5.321>	insequitur salius; spatio post deinde relicto
<uerg. aen. 5.322>	tertius euryalus
<uerg. aen. 5.323>	euryalumque helymus sequitur; quo deinde sub ipso
<uerg. aen. 5.324>	ecce uolat calcemque terit iam calce diores
<uerg. aen. 5.325>	incumbens umero spatia et si plura supersint
<uerg. aen. 5.326>	transeat elapsus prior ambiguumque relinquat.
<uerg. aen. 5.327>	iamque fere spatio extremo fessique sub ipsam
<uerg. aen. 5.328>	finem aduentabant leui cum sanguine nisus
<uerg. aen. 5.329>	labitur infelix caesis ut forte iuuencis
<uerg. aen. 5.330>	fusus humum uiridisque super madefecerat herbas.
<uerg. aen. 5.331>	hic iuuenis iam uictor ouans uestigia presso
<uerg. aen. 5.332>	haud tenuit titubata solo sed pronus in ipso
<uerg. aen. 5.333>	concidit immundoque fimo sacroque cruore.
<uerg. aen. 5.334>	non tamen euryali non ille oblitus amorum;
<uerg. aen. 5.335>	nam sese opposuit salio per lubrica surgens;
<uerg. aen. 5.336>	ille autem spissa iacuit reuolutus harena.
<uerg. aen. 5.337>	emicat euryalus et munere uictor amici
<uerg. aen. 5.338>	prima tenet plausuque uolat fremituque secundo.
<uerg. aen. 5.339>	post helymus subit et nunc tertia palma diores.
<uerg. aen. 5.340>	hic totum caueae consessum ingentis et ora
<uerg. aen. 5.341>	prima patrum magnis salius clamoribus implet
<uerg. aen. 5.342>	ereptumque dolo reddi sibi poscit honorem.
<uerg. aen. 5.343>	tutatur fauor euryalum lacrimaeque decorae
<uerg. aen. 5.344>	gratior et pulchro ueniens in corpore uirtus.
<uerg. aen. 5.345>	adiuuat et magna proclamat uoce diores
<uerg. aen. 5.346>	qui subiit palmae frustraque ad praemia uenit
<uerg. aen. 5.347>	ultima si primi salio reddentur honores.
<uerg. aen. 5.348>	tum pater aeneas "uestra" inquit "munera uobis
<uerg. aen. 5.349>	certa manent pueri et palmam mouet ordine nemo;
<uerg. aen. 5.350>	me liceat casus misereri insontis amici."
<uerg. aen. 5.351>	sic fatus tergum gaetuli immane leonis
<uerg. aen. 5.352>	dat salio uillis onerosum atque unguibus aureis.
<uerg. aen. 5.353>	hic nisus "si tanta" inquit "sunt praemia uictis
<uerg. aen. 5.354>	et te lapsorum miseret quae munera niso
<uerg. aen. 5.355>	digna dabis primam merui qui laude coronam
<uerg. aen. 5.356>	ni me quae salium fortuna inimica tulisset
<uerg. aen. 5.357>	et simul his dictis faciem ostentabat et udo
<uerg. aen. 5.358>	turpia membra fimo. risit pater optimus olli
<uerg. aen. 5.359>	et clipeum efferri iussit didymaonis artem
<uerg. aen. 5.360>	neptuni sacro danais de poste refixum.
<uerg. aen. 5.361>	hoc iuuenem egregium praestanti munere donat;
<uerg. aen. 5.362>	post ubi confecti cursus et dona peregit
<uerg. aen. 5.363>	"nunc si cui uirtus animusque in pectore praesens
<uerg. aen. 5.364>	adsit et euinctis attollat brachia palmis."
<uerg. aen. 5.365>	sic ait et geminum pugnae proponit honorem
<uerg. aen. 5.366>	uictori uelatum auro uittisque iuuencum
<uerg. aen. 5.367>	ensem atque insignem galeam solacia uicto.
<uerg. aen. 5.368>	nec mora continuo uastis cum uiribus effert
<uerg. aen. 5.369>	ora dares magnoque uirum se murmure tollit;
<uerg. aen. 5.370>	solus qui paridem solitus contendere contra
<uerg. aen. 5.371>	idemque ad tumulum quo maximus occubat hector
<uerg. aen. 5.372>	uictorem buten immani corpore qui se
<uerg. aen. 5.373>	bebrycia ueniens amyci de gente ferebat
<uerg. aen. 5.374>	perculit et fulua moribundum extendit harena.
<uerg. aen. 5.375>	talis prima dares caput altum in proelia tollit
<uerg. aen. 5.376>	ostenditque umeros latos alternaque iactat
<uerg. aen. 5.377>	brachia protendens et uerberat ictibus auras.
<uerg. aen. 5.378>	quaeritur huic alius; nec quisquam ex agmine tanto
<uerg. aen. 5.379>	audet adire uirum manibusque inducere caestus.
<uerg. aen. 5.380>	ergo alacris cunctosque putans excedere palma
<uerg. aen. 5.381>	aeneae stetit aute pedes nec plura moratus
<uerg. aen. 5.382>	tum laeua taurum cornu tenet atque ita fatur
<uerg. aen. 5.383>	"nate dea si nemo audet se credere pugnae
<uerg. aen. 5.384>	quae finis standi quo me decet usque teneri
<uerg. aen. 5.385>	ducere dona iube." cuncti simul ore fremebant
<uerg. aen. 5.386>	dardanidae reddique uiro promissa iubebant.
<uerg. aen. 5.387>	hic grauis entellum dictis castigat acestes
<uerg. aen. 5.388>	proximus ut uiridante toro consederat herbae
<uerg. aen. 5.389>	"entelle heroum quondam fortissime frustra
<uerg. aen. 5.390>	tantane tam patiens nullo certamine tolli
<uerg. aen. 5.391>	dona sines ubi nunc nobis deus ille magister
<uerg. aen. 5.392>	requiquam memoratus eryx ubi fama per omnem
<uerg. aen. 5.393>	trinacriam et spolia illa tuis pendentia tectis"
<uerg. aen. 5.394>	ille sub haec "non laudis amor nec gloria cessit
<uerg. aen. 5.395>	pulsa metu; sed enim gelidus tardante senecta
<uerg. aen. 5.396>	sanguis hebet frigentque effetae in corpore uires.
<uerg. aen. 5.397>	si mihi quae quondam fuerat quaque improbus iste
<uerg. aen. 5.398>	exsultat fidens si nunc foret illa iuuentas
<uerg. aen. 5.399>	haud equidem pretio inductus pulchroque iuuenco
<uerg. aen. 5.400>	uenissem nec dona moror." sic deinde locutus
<uerg. aen. 5.401>	in medium geminos immani pondere caestus
<uerg. aen. 5.402>	proiecit quibus acer eryx in proelia suetus
<uerg. aen. 5.403>	ferre manum duroque intendere brachia tergo.
<uerg. aen. 5.404>	obstipuere animi tantorum ingentia septem
<uerg. aen. 5.405>	terga boum plumbo insuto ferroque rigebant.
<uerg. aen. 5.406>	ante omnes stupet ipse dares longeque recusat;
<uerg. aen. 5.407>	magnanimusque anchisiades et pondus et ipsa
<uerg. aen. 5.408>	huc illuc uinclorum immensa uolumina uersat.
<uerg. aen. 5.409>	tum senior talis referebat pectore uoces
<uerg. aen. 5.410>	"quid si quis caestus ipsius et herculis arma
<uerg. aen. 5.411>	uidisset tristemque hoc ipso in litore pugnam
<uerg. aen. 5.412>	haec germanus eryx quondam tuus arma gerebat;
<uerg. aen. 5.413>	sanguine cernis adhuc sparsoque infecta cerebro;
<uerg. aen. 5.414>	his magnum alciden contra stetit; his ego suetus
<uerg. aen. 5.415>	dum melior uires sanguis dabat aemula necdum
<uerg. aen. 5.416>	temporibus geminis canebat sparsa senectus.
<uerg. aen. 5.417>	sed si nostra dares haec troius arma recusat
<uerg. aen. 5.418>	idque pio sedet aeneae prohat auctor acestes
<uerg. aen. 5.419>	aequemus pugnas. erycis tibi terga remitto;
<uerg. aen. 5.420>	solue metus; et tu troianos exue caestus."
<uerg. aen. 5.421>	haec fatus duplicem ex umeris reiecit amictum
<uerg. aen. 5.422>	et magnos membrorum artus magna ossa lacertosque
<uerg. aen. 5.423>	exuit atque ingens media consistit harena.
<uerg. aen. 5.424>	tum satus anchisa caestus pater extulit aequos
<uerg. aen. 5.425>	et paribus palmas amborum innexuit armis.
<uerg. aen. 5.426>	constitit in digitos extemplo arrectus uterque
<uerg. aen. 5.427>	brachiaque ad superas interritus extulit auras.
<uerg. aen. 5.428>	abduxere retro longe capita ardua ab ictu
<uerg. aen. 5.429>	immiscentque manus manibus pugnamque lacessunt.
<uerg. aen. 5.430>	ille pedum melior motu fretusque iuuenta;
<uerg. aen. 5.431>	hic membris et mole ualens sed tarda trementi
<uerg. aen. 5.432>	genua labant uastos quatit aeger anhelitus artus.
<uerg. aen. 5.433>	multa uiri nequiquam inter se uolnera iactant
<uerg. aen. 5.434>	multa cauo lateri ingeminant et pectore uastos
<uerg. aen. 5.435>	dant sonitus erratque auris et tempora circum
<uerg. aen. 5.436>	crebra manus duro crepitant sub uolnere malae.
<uerg. aen. 5.437>	stat grauis entellus nisuque immotus eodem
<uerg. aen. 5.438>	corpore tela modo atque oculis uigilantibus exit.
<uerg. aen. 5.439>	ille uelut celsam oppugnat qui molibus urbem
<uerg. aen. 5.440>	aut montana sedet circum castella sub armis
<uerg. aen. 5.441>	nunc hos nunc illos aditus omnemque pererrat
<uerg. aen. 5.442>	arte locum et uariis adsultibus inritus urguet.
<uerg. aen. 5.443>	ostendit dextram insurgens entellus et alte
<uerg. aen. 5.444>	extulit ille ictum uenientem a uertice uelox
<uerg. aen. 5.445>	praeuidit celerique elapsus corpore cessit.
<uerg. aen. 5.446>	entellus uires in uentum effudit et ultro
<uerg. aen. 5.447>	ipse grauis grauiterque ad terram pondere uasto
<uerg. aen. 5.448>	concidit ut quondam caua concidit aut erymantho
<uerg. aen. 5.449>	aut ida in magna radicibus eruta pinus.
<uerg. aen. 5.450>	consurgunt studiis teucri et trinacria pubes;
<uerg. aen. 5.451>	it clamor caelo primusque accurrit acestes
<uerg. aen. 5.452>	aequaeuumque ab humo miserans attollit amicum.
<uerg. aen. 5.453>	at non tardatus casu neque territus heros
<uerg. aen. 5.454>	acrior ad pugnam redit ac uim suscitat ira.
<uerg. aen. 5.455>	tum pudor incendit uires et conscia uirtus
<uerg. aen. 5.456>	praecipitemque daren ardens agit aequore toto
<uerg. aen. 5.457>	nunc dextra ingeminans ictus nunc ille sinistra;
<uerg. aen. 5.458>	nec mora nec requies quam multa grandine nimbi
<uerg. aen. 5.459>	culminibus crepitant sic densis ictibus heros
<uerg. aen. 5.460>	creber utraque manu pulsat uersatque dareta.
<uerg. aen. 5.461>	tum pater aeneas procedere longius iras
<uerg. aen. 5.462>	et saeuire animis entellum haud passus acerbis;
<uerg. aen. 5.463>	sed finem imposuit pugnae fessumque dareta
<uerg. aen. 5.464>	eripuit mulcens dictis ac talia fatur
<uerg. aen. 5.465>	"infelix quae tanta animum dementia cepit
<uerg. aen. 5.466>	non uires alias conuersaque numina sentis
<uerg. aen. 5.467>	cede deo." dixitque et proelia uoce diremit.
<uerg. aen. 5.468>	ast illum fidi aequales genua aegra trahentem
<uerg. aen. 5.469>	iactantemque utroque caput crassumque cruorem
<uerg. aen. 5.470>	ore eiectantem mixtosque in sanguine dentes
<uerg. aen. 5.471>	ducunt ad naues; galeamque ensemque uocati
<uerg. aen. 5.472>	accipiunt; palmam entello taurumque relinquunt.
<uerg. aen. 5.473>	hic uictor superans animis tauroque superbus
<uerg. aen. 5.474>	"nate dea uosque haec" inquit "cognoscite teucri
<uerg. aen. 5.475>	et mihi quae fuerint iuuenali in corpore uires
<uerg. aen. 5.476>	et qua seruetis reuocatum a morte dareta."
<uerg. aen. 5.477>	dixit et aduersi contra stetit ora iuuenci
<uerg. aen. 5.478>	qui donum adstabat pugnae durosque reducta
<uerg. aen. 5.479>	librauit dextra media inter cornua caestus
<uerg. aen. 5.480>	arduus effractoque inlisit in ossa cerebro.
<uerg. aen. 5.481>	sternitur exanimisque tremens procumbit humi bos.
<uerg. aen. 5.482>	ille super tales effundit pectore uoces
<uerg. aen. 5.483>	"hanc tibi eryx meliorem animam pro morte daretis
<uerg. aen. 5.484>	persoluo; hic uictor caestus artemque repono."
<uerg. aen. 5.485>	protinus aeneas celeri certare sagitta
<uerg. aen. 5.486>	inuitat qui forte uelint et praemia ponit
<uerg. aen. 5.487>	ingentique manu malum de naue seresti
<uerg. aen. 5.488>	erigit et uolucrem traiecto in fune columbam
<uerg. aen. 5.489>	quo tendant ferrum malo suspendit ab alto.
<uerg. aen. 5.490>	conuenere uiri deiectamque aerea sortem
<uerg. aen. 5.491>	accepit galea; et primus clamore secundo
<uerg. aen. 5.492>	hyrtacidae ante omnes exit locus hippocontis;
<uerg. aen. 5.493>	quem modo nauali mnestheus certamine uictor
<uerg. aen. 5.494>	consequitur uiridi mnestheus euinctus oliua.
<uerg. aen. 5.495>	tertius eurytion tuus o clarissime frater
<uerg. aen. 5.496>	pandare qui quondam iussus confundere foedus
<uerg. aen. 5.497>	in medios telum torsisti primus achiuos.
<uerg. aen. 5.498>	extremus galeaque ima subsedit acestes
<uerg. aen. 5.499>	ausus et ipse manu iuuenum temptare laborem.
<uerg. aen. 5.500>	tum ualidis flexos incuruant uiribus arcus
<uerg. aen. 5.501>	pro se quisque uiri et depromunt tela pharetris.
<uerg. aen. 5.502>	primaque per caelum neruo stridente sagitta
<uerg. aen. 5.503>	hyrtacidae iuuenis uolucres diuerberat auras;
<uerg. aen. 5.504>	et uenit aduersique infigitur arbore mali.
<uerg. aen. 5.505>	intremuit malus timuitque exterrita pennis
<uerg. aen. 5.506>	ales et ingenti sonuerunt omnia plausu.
<uerg. aen. 5.507>	post acer mnestheus adducto constitit arcu
<uerg. aen. 5.508>	alta petens pariterque oculos telumque tetendit.
<uerg. aen. 5.509>	ast ipsam miserandus auem contingere ferro
<uerg. aen. 5.510>	non ualuit nodos et uincula linea rupit
<uerg. aen. 5.511>	quis innexa pedem malo pendebat ab alto
<uerg. aen. 5.512>	illa notos atque alta uolans in nubila fugit.
<uerg. aen. 5.513>	tum rapidus iamdudum arcu contenta parato
<uerg. aen. 5.514>	tela tenens fratrem eurytion in pota uocauit
<uerg. aen. 5.515>	iam uacuo laetam caelo speculatus et alis
<uerg. aen. 5.516>	plaudentem nigra figit sub nube columbam.
<uerg. aen. 5.517>	decidit exanimis uitamque reliquit in astris
<uerg. aen. 5.518>	aetheriis fixamque refert delapsa sagittam.
<uerg. aen. 5.519>	amissa solus palma superabat acestes;
<uerg. aen. 5.520>	qui tamen aerias telum contendit in auras
<uerg. aen. 5.521>	ostentans artemque pater arcumque sonantem.
<uerg. aen. 5.522>	hic oculis subito obicitur magnoque futurum
<uerg. aen. 5.523>	augurio monstrum; docuit post exitus ingens
<uerg. aen. 5.524>	seraque terrifici cecinerunt omina uates.
<uerg. aen. 5.525>	namque uolans liquidis in nubibus arsit harundo
<uerg. aen. 5.526>	signauitque uiam flammis tenuisque recessit
<uerg. aen. 5.527>	consumpta in uentos caelo ceu saepe refixa
<uerg. aen. 5.528>	transcurrunt crinemque uolantia sidera ducunt.
<uerg. aen. 5.529>	attonitis haesere animis superosque precati
<uerg. aen. 5.530>	trinacrii teucrique uiri; nec maximus omen
<uerg. aen. 5.531>	abnuit aeneas; sed laetum amplexus acesten
<uerg. aen. 5.532>	muneribus cumulat magnis ac talia fatur
<uerg. aen. 5.533>	"sume pater; nam te uoluit rex magnus olympi
<uerg. aen. 5.534>	talibus auspiciis exsortem ducere honores.
<uerg. aen. 5.535>	ipsius anchisae longaeui hoc munus habebis
<uerg. aen. 5.536>	cratera impressum signis quem thracius olim
<uerg. aen. 5.537>	anchisae genitori in magno munere cisseus
<uerg. aen. 5.538>	ferre sui dederat monumentum et pignus amoris."
<uerg. aen. 5.539>	sic fatus cingit uiridanti tempora lauro
<uerg. aen. 5.540>	et primum ante omnes uictorem appellat acesten.
<uerg. aen. 5.541>	nec bonus eurytion praelato inuidit honori
<uerg. aen. 5.542>	quamuis solus auem caelo deiecit ab alto.
<uerg. aen. 5.543>	proximus ingreditur donis qui uincula rupit;
<uerg. aen. 5.544>	extremus uolucri qui fixit arundine malum.
<uerg. aen. 5.545>	at pater aeneas nondum certamine misso
<uerg. aen. 5.546>	custodem ad sese comitemque impubis iuli
<uerg. aen. 5.547>	epytiden uocat et fidam sic fatur ad aurem
<uerg. aen. 5.548>	"uade age et ascanio si iam puerile paratum
<uerg. aen. 5.549>	agmen habet secum cursusque instruxit equorum
<uerg. aen. 5.550>	ducat auo turmas et sese ostendat in armis
<uerg. aen. 5.551>	dic" ait. ipse omnem longo decedere circo
<uerg. aen. 5.552>	infusum populum et campos iubet esse patentes.
<uerg. aen. 5.553>	incedunt pueri pariterque ante ora parentum
<uerg. aen. 5.554>	frenatis lucent in equis quos omnis euntes
<uerg. aen. 5.555>	trinacriae mirata fremit troiaeque iuuentus.
<uerg. aen. 5.556>	omnibus in morem tonsa coma pressa corona;
<uerg. aen. 5.557>	cornea bina ferunt praefixa hastilia ferro;
<uerg. aen. 5.558>	pars leuis umero pharetras; it pectore summo
<uerg. aen. 5.559>	flexilis obtorti per collum circulus auri.
<uerg. aen. 5.560>	tres equitum numero turmae ternique uagantur
<uerg. aen. 5.561>	ductores pueri bis seni quemque secuti
<uerg. aen. 5.562>	agmine partito fulgent paribusque magistris.
<uerg. aen. 5.563>	una acies iuuenum ducit quam paruus ouantem
<uerg. aen. 5.564>	nomen aui referens priamustua clara polite
<uerg. aen. 5.565>	progenies auctura italosquem thracius albis
<uerg. aen. 5.566>	portat equus bicolor maculis uestigia primi
<uerg. aen. 5.567>	alba pedis frontemque ostentans arduus albam.
<uerg. aen. 5.568>	alter atys genus unde atii duxere latini
<uerg. aen. 5.569>	paruus atys pueroque puer dilectus iulo.
<uerg. aen. 5.570>	extremus formaque ante omnis pulcher iulus
<uerg. aen. 5.571>	sidonio est inuectus equo quem candida dido
<uerg. aen. 5.572>	esse sui dederat monumentum et pignus amoris.
<uerg. aen. 5.573>	cetera trinacrii pubes senioris acestae
<uerg. aen. 5.574>	fertur equis.
<uerg. aen. 5.575>	excipiunt plausu pauidos gaudentque tuentes
<uerg. aen. 5.576>	dardanidae ueterumque adgnoscunt ora parentum.
<uerg. aen. 5.577>	postquam omnem laeti consessum oculosque suorum
<uerg. aen. 5.578>	lustrauere in equis signum clamore paratis
<uerg. aen. 5.579>	epytides longe dedit insonuitque flagello.
<uerg. aen. 5.580>	olli discurrere pares atque agmina terni
<uerg. aen. 5.581>	diductis soluere choris rursusque uocati
<uerg. aen. 5.582>	conuertere uias infestaque tela tulere.
<uerg. aen. 5.583>	inde alios ineunt cursus aliosque recursus
<uerg. aen. 5.584>	aduersi spatiis alternosque orbibus orbes
<uerg. aen. 5.585>	impediunt pugnaeque cient simulacra sub armis;
<uerg. aen. 5.586>	et nunc terga fuga nudant nunc spicula uertunt
<uerg. aen. 5.587>	infensi facta pariter nunc pace feruntur.
<uerg. aen. 5.588>	ut quondam creta fertur labyrinthus in alta
<uerg. aen. 5.589>	parietibus textum caecis iter ancipitemque
<uerg. aen. 5.590>	mille uiis habuisse dolum qua signa sequendi
<uerg. aen. 5.591>	falleret indeprensus et inremeabilis error;
<uerg. aen. 5.592>	haud alio teucrum nati uestigia cursu
<uerg. aen. 5.593>	impediunt texuntque fugas et proelia ludo
<uerg. aen. 5.594>	delphinum similes qui per maria umida nando
<uerg. aen. 5.595>	carpathium libycumque secant [luduntque per undas.]
<uerg. aen. 5.596>	hunc morem cursus atque haec certamina primus
<uerg. aen. 5.597>	ascanius longam muris cum cingeret albam
<uerg. aen. 5.598>	rettulit et priscos docuit celebrare latinos
<uerg. aen. 5.599>	quo puer ipse modo secum quo troa pubes;
<uerg. aen. 5.600>	albani docuere suos; hinc maxima porro
<uerg. aen. 5.601>	accepit roma et patrium seruauit honorem;
<uerg. aen. 5.602>	troiaque nunc pueri troianum dicitur agmen.
<uerg. aen. 5.603>	hac celebrata tenus sancto certamina patri.
<uerg. aen. 5.604>	hic primum fortuna fidem mutata nouauit.
<uerg. aen. 5.605>	dum uariis tumulo referunt sollemnia ludis
<uerg. aen. 5.606>	irim de caelo misit saturnia iuno
<uerg. aen. 5.607>	iliacam ad classem uentosque adspirat eunti
<uerg. aen. 5.608>	multa mouens necdum antiquum saturata dolorem.
<uerg. aen. 5.609>	illa uiam celerans per mille coloribus arcum
<uerg. aen. 5.610>	nulli uisa cito decurrit tramite uirgo.
<uerg. aen. 5.611>	conspicit ingentem concursum et litora lustrat
<uerg. aen. 5.612>	desertosque uidet portus classemque relictam.
<uerg. aen. 5.613>	at procul in sola secretae troades acta
<uerg. aen. 5.614>	amissum anchisen flebant cunctaeque profundum
<uerg. aen. 5.615>	pontum adspectabant flentes. "heu tot uada fessis
<uerg. aen. 5.616>	et tantum superesse maris!" uox omnibus una.
<uerg. aen. 5.617>	urbem orant; taedet pelagi perferre laborem.
<uerg. aen. 5.618>	ergo inter medias sese haud ignara nocendi
<uerg. aen. 5.619>	conicit et faciemque deae uestemque reponit;
<uerg. aen. 5.620>	fit bero tmarii coniunx longaeua dorycli
<uerg. aen. 5.621>	cui genus et quondam nomen natique fuissent;
<uerg. aen. 5.622>	ac sic dardanidum mediam se matribus infert
<uerg. aen. 5.623>	"o miserae quas non manus" inquit "achaca bello
<uerg. aen. 5.624>	traxerit ad letum patriae sub moenibus! o gens
<uerg. aen. 5.625>	infelix cui te exitio fortuna reseruat
<uerg. aen. 5.626>	septuma post troiae exscidium iam uertitur aestas
<uerg. aen. 5.627>	cum freta cum terras omnes tot inhospita saxa
<uerg. aen. 5.628>	sideraque emensae ferimur dum per mare magnum
<uerg. aen. 5.629>	italiam sequimur fugientem et uoluimur undis.
<uerg. aen. 5.630>	hic erycis fines fraterni atque hospes acestes
<uerg. aen. 5.631>	quis prohibet muros iacere et dare ciuibus urbem
<uerg. aen. 5.632>	o patria et rapti nequiquam ex hoste penates
<uerg. aen. 5.633>	nullane iam troiae dicentur moenia nusquam
<uerg. aen. 5.634>	hectoreos amnes xanthum et simoenta uidebo
<uerg. aen. 5.635>	quin agite et mecum infaustas exurite puppes.
<uerg. aen. 5.636>	nam mihi cassandrae per somnum uatis imago
<uerg. aen. 5.637>	ardentes dare uisa faces "hic quaerite troiam;
<uerg. aen. 5.638>	hic domus est" inquit "uobis."  iam tempus agi res
<uerg. aen. 5.639>	uec tantis mora prodigiis. en quattuor arae
<uerg. aen. 5.640>	neptuno; deus ipse faces animumque ministrat."
<uerg. aen. 5.641>	haec memorans prima infensum ui corripit ignem
<uerg. aen. 5.642>	sublataque procul dextra conixa coruscat
<uerg. aen. 5.643>	et iacit arrectae mentes stupefactaque corda
<uerg. aen. 5.644>	iliadum. hic una e multis quae maxima natu
<uerg. aen. 5.645>	pyrgo tot priami natorum regia nutrix
<uerg. aen. 5.646>	"non bero uobis non haec rhoetea matres
<uerg. aen. 5.647>	est dorycli coniunx; diuini signa decoris
<uerg. aen. 5.648>	ardentesque notate oculos; qui spiritus illi
<uerg. aen. 5.649>	qui uoltus uocisque sonus uel gressus eunti.
<uerg. aen. 5.650>	ipsa egomet dudum beroen digressa reliqui
<uerg. aen. 5.651>	aegram indignantem tali quod sola careret
<uerg. aen. 5.652>	munere nec meritos anchisae inferet honores."
<uerg. aen. 5.653>	haec effata.
<uerg. aen. 5.654>	at matres primo ancipites oculisque malignis
<uerg. aen. 5.655>	ambiguae spectare rates miserum inter amorem
<uerg. aen. 5.656>	praesentis terrae fatisque uocantia regna
<uerg. aen. 5.657>	cum dea se paribus per caelum sustulit alis
<uerg. aen. 5.658>	ingentemque fuga secuit sub nubibus arcum.
<uerg. aen. 5.659>	tum uero attonitae monstris actaeque furore
<uerg. aen. 5.660>	conclamant rapiuntque focis penetralibus ignem;
<uerg. aen. 5.661>	pars spoliant aras frondem ac uirgulta facesque
<uerg. aen. 5.662>	coniciunt. furit immissis uolcanus habenis
<uerg. aen. 5.663>	transtra per et remos et pictas abiete puppes.
<uerg. aen. 5.664>	nuntius anchisae ad tumulum cuneosque theatri
<uerg. aen. 5.665>	incensas perfert naues eumelus et ipsi
<uerg. aen. 5.666>	respiciunt atram in nimbo uolitare fauillam.
<uerg. aen. 5.667>	primus et ascanius cursus ut laetus equestres
<uerg. aen. 5.668>	ducebat sic acer equo turbata petiuit
<uerg. aen. 5.669>	castra nec exanimes possunt retinere magistri.
<uerg. aen. 5.670>	"quis furor iste nouus quo nunc quo tenditis" inquit
<uerg. aen. 5.671>	"heu miserae ciues non hostem inimicaque castra
<uerg. aen. 5.672>	argiuum uestras spes uritis. en ego uester
<uerg. aen. 5.673>	ascanius!" galeam ante pedes proiecit inanem
<uerg. aen. 5.674>	qua ludo indutus belli simulacra ciebat;
<uerg. aen. 5.675>	accelerat simul aeneas simul agmina teucrum.
<uerg. aen. 5.676>	ast illae diuersa metu per litora passim
<uerg. aen. 5.677>	diffugiunt siluasque et sicubi concaua furtim
<uerg. aen. 5.678>	saxa petunt; piget incepti lucisque suosque
<uerg. aen. 5.679>	mutatae adgnoscunt excussaque pectore iuno est.
<uerg. aen. 5.680>	sed non idcirco flammae atque incendia uires
<uerg. aen. 5.681>	indomitas posuere; udo sub robore uiuit
<uerg. aen. 5.682>	stuppa uomens tardum fumum lentusque carinas
<uerg. aen. 5.683>	est uapor et toto descendit corpore pestis
<uerg. aen. 5.684>	nec uires heroum infusaque flumina prosunt.
<uerg. aen. 5.685>	tum pius aeneas umeris abscindere uestem
<uerg. aen. 5.686>	auxilioque uocare deos et tendere palmas
<uerg. aen. 5.687>	"iuppiter omnipotens si nondum exosus ad unum
<uerg. aen. 5.688>	troianos si quid pietas antiqua labores
<uerg. aen. 5.689>	respicit humanos da flammam euadere classi
<uerg. aen. 5.690>	nunc pater et tenues teucrum res eripe leto.
<uerg. aen. 5.691>	uel tu quod superest infesto fulmine morti
<uerg. aen. 5.692>	si mereor demitte tuaque hic obrue dextra."
<uerg. aen. 5.693>	uix haec ediderat cum effusis imbribus atra
<uerg. aen. 5.694>	tempestas sine more furit tonitruque tremescunt
<uerg. aen. 5.695>	ardua terrarum et campi; ruit aethere toto
<uerg. aen. 5.696>	turbidus imber aqua densisque nigerrimus austris;
<uerg. aen. 5.697>	implenturque super puppes; semiusta madescunt
<uerg. aen. 5.698>	robora; restinctus donec uapor omnis et omnes
<uerg. aen. 5.699>	quattuor amissis seruatae a peste carinae.
<uerg. aen. 5.700>	at pater aeneas casu concussus acerbo
<uerg. aen. 5.701>	nunc huc ingentes nunc illuc pectore curas
<uerg. aen. 5.702>	mutabat uersans siculisne resideret aruis
<uerg. aen. 5.703>	oblitus fatorum italasne capesseret oras.
<uerg. aen. 5.704>	tum senior nautes unum tritonia pallas
<uerg. aen. 5.705>	quem docuit multaque insignem reddidit arte
<uerg. aen. 5.706>	haec responsa dabat uel quae portenderet ira
<uerg. aen. 5.707>	magna deum uel quae fatorum posceret ordo;
<uerg. aen. 5.708>	isque his aenean solatus uocibus infit
<uerg. aen. 5.709>	"nate dea quo fata trahunt retrahuntque sequamur;
<uerg. aen. 5.710>	quidquid erit superanda omnis fortuna ferendo est.
<uerg. aen. 5.711>	est tibi dardanius diuinae stirpis acestes
<uerg. aen. 5.712>	hunc cape consiliis socium et coniunge uolentem;
<uerg. aen. 5.713>	huic trade amissis superant qui nauibus et quos
<uerg. aen. 5.714>	pertaesum magni incepti rerumque tuarum est;
<uerg. aen. 5.715>	longaeuosque senes ac fessas aequore matres
<uerg. aen. 5.716>	et quidquid tecum inualidum metuensque pericli est
<uerg. aen. 5.717>	delige et his habeant terris sine moenia fessi
<uerg. aen. 5.718>	urbem appellabunt permisso nomine acestam."
<uerg. aen. 5.719>	talibus incensus dictis senioris amici
<uerg. aen. 5.720>	tum uero in curas animo diducitur omnes.
<uerg. aen. 5.721>	et nox atra polum bigis subuecta tenebat
<uerg. aen. 5.722>	uisa dehinc caelo facies delapsa parentis
<uerg. aen. 5.723>	anchisae subito tales effundere uoces
<uerg. aen. 5.724>	"nate mihi uita quondam dum uita manebat
<uerg. aen. 5.725>	care magis nate iliacis exercite fatis
<uerg. aen. 5.726>	imperio iouis huc uenio qui classibus ignem
<uerg. aen. 5.727>	depulit et caelo tandem miseratus ab alto est.
<uerg. aen. 5.728>	consiliis pare quae nunc pulcherrima nautes
<uerg. aen. 5.729>	dat senior; lectos iuuenes fortissima corda
<uerg. aen. 5.730>	defer in italiam; gens dura atque aspera cultu
<uerg. aen. 5.731>	debellanda tibi latio est. ditis tamen ante
<uerg. aen. 5.732>	infernas accede domos et auerna per alta
<uerg. aen. 5.733>	congressus pete nate meos. non me impia namque
<uerg. aen. 5.734>	tartara habent tristes umbrae sed amoena piorum
<uerg. aen. 5.735>	concilia elysiumque colo. huc casta sibylla
<uerg. aen. 5.736>	nigrarum multo pecudum te sanguine ducet
<uerg. aen. 5.737>	tum genus omne tuum et quae dentur moenia disces.
<uerg. aen. 5.738>	iamque uale torquet medios nox humida cursus
<uerg. aen. 5.739>	et me saeuus equis oriens adflauit anhelis."
<uerg. aen. 5.740>	dixerat et tenuis fugit ceu fumus in auras.
<uerg. aen. 5.741>	aeneas "quo deinde ruis quo proripis" inquit
<uerg. aen. 5.742>	"quem fugis aut quis te nostris complexibus arcet"
<uerg. aen. 5.743>	haec memorans cinerem et sopitos suscitat ignes
<uerg. aen. 5.744>	pergameumque larem et canae penetralia uestae
<uerg. aen. 5.745>	farre pio et plena supplex ueneratur acerra.
<uerg. aen. 5.746>	extemplo socios primumque arcessit acesten
<uerg. aen. 5.747>	et iouis imperium et cari praecepta parentis
<uerg. aen. 5.748>	edocet et quae nunc animo sententia constet.
<uerg. aen. 5.749>	haud mora consiliis nec iussa recusat acestes.
<uerg. aen. 5.750>	transcribunt urbi matres populumque uolentem
<uerg. aen. 5.751>	deponunt animos nil magnae laudis egentes.
<uerg. aen. 5.752>	ipsi transtra nouant flammisque ambesa reponunt
<uerg. aen. 5.753>	robora nauigiis aptant remosque rudentesque
<uerg. aen. 5.754>	exigui numero sed bello uiuida uirtus.
<uerg. aen. 5.755>	interea aeneas urbem designat aratro
<uerg. aen. 5.756>	sortiturque domos; hoc ilium et haec loca troiam
<uerg. aen. 5.757>	esse iubet. gaudet regno troianus acestes
<uerg. aen. 5.758>	indicitque forum et patribus dat iura uocatis.
<uerg. aen. 5.759>	tum uicina astris erycino in uertice sedes
<uerg. aen. 5.760>	fundatur ueneri idaliae tumuloque sacerdos
<uerg. aen. 5.761>	ac lucus late sacer additur anchiseo.
<uerg. aen. 5.762>	iamque dies epulata nouem gens omnis et aris
<uerg. aen. 5.763>	factus honos placidi strauerunt aequora uenti
<uerg. aen. 5.764>	creber et adspirans rursus uocat auster in altum.
<uerg. aen. 5.765>	exoritur procurua ingens per litora fletus;
<uerg. aen. 5.766>	complexi inter se noctemque diemque morantur.
<uerg. aen. 5.767>	ipsae iam matres ipsi quibus aspera quondam
<uerg. aen. 5.768>	uisa maris facies et non tolerabile nomen
<uerg. aen. 5.769>	ire uolunt omnemque fugae perferre laborem.
<uerg. aen. 5.770>	quos bonus aeneas dictis solatur amicis
<uerg. aen. 5.771>	et consanguineo lacrimans commendat acestae.
<uerg. aen. 5.772>	tris eryci uitulos et tempestatibus agnam
<uerg. aen. 5.773>	caedere deinde iubet soluique ex ordine funem.
<uerg. aen. 5.774>	ipse caput tonsae foliis euinctus oliuae
<uerg. aen. 5.775>	stans procul in prora pateram tenet extaque salsos
<uerg. aen. 5.776>	proiicit in fluctus ac uina liquentia fundit.
<uerg. aen. 5.777>	prosequitur surgens a puppi uentus euntes.
<uerg. aen. 5.778>	certatim socii feriunt mare et aequora uerrunt.
<uerg. aen. 5.779>	at uenus interea neptunum exercita curis
<uerg. aen. 5.780>	adloquitur talesque effundit pectore questus
<uerg. aen. 5.781>	iunonis grauis ira nec exsaturabile pectus
<uerg. aen. 5.782>	cogunt me neptune preces descendere in omnes;
<uerg. aen. 5.783>	quam nec longa dies pietas nec mitigat ulla
<uerg. aen. 5.784>	nec iouis imperio fatisque infracta quiescit.
<uerg. aen. 5.785>	non media de gente phrygum exedisse nefandis
<uerg. aen. 5.786>	urbem odiis satis est nec poenam traxe per omnem
<uerg. aen. 5.787>	reliquias troiae cineres atque ossa peremptae
<uerg. aen. 5.788>	insequitur causas tanti sciat illa furoris.
<uerg. aen. 5.789>	ipse mihi nuper libycis tu testis in undis
<uerg. aen. 5.790>	quam molem subito excierit maria omnia caelo
<uerg. aen. 5.791>	miscuit aeoliis nequiquam freta procellis
<uerg. aen. 5.792>	in regnis hoc ausa tuis.
<uerg. aen. 5.793>	per scelus ecce etiam troianis matribus actis
<uerg. aen. 5.794>	exussit foede puppes et classe subegit
<uerg. aen. 5.795>	amissa socios ignotae linquere terrae.
<uerg. aen. 5.796>	quod superest oro liceat dare tuta per undas
<uerg. aen. 5.797>	uela tibi liceat laurentem attingere thybrim
<uerg. aen. 5.798>	si concessa peto si dant ea moenia parcae."
<uerg. aen. 5.799>	tum saturnius haec domitor maris edidit alti
<uerg. aen. 5.800>	"fas omne est cytherea meis te fidere regnis
<uerg. aen. 5.801>	unde genus ducis merui quoque; saepe furores
<uerg. aen. 5.802>	compressi et rabiem tantam caelique marisque.
<uerg. aen. 5.803>	nec minor in terris xanthum simontaque testor
<uerg. aen. 5.804>	aeneae mihi cura tui. cum troia achilles
<uerg. aen. 5.805>	exanimata sequens impingeret agmina muris
<uerg. aen. 5.806>	milia multa daret leto gemerentque repleti
<uerg. aen. 5.807>	amnes nec reperire uiam atque euoluere posset
<uerg. aen. 5.808>	in mare se xanthus pelidae tunc ego forti
<uerg. aen. 5.809>	congressum aenean nec dis nec uiribus aequis
<uerg. aen. 5.810>	nube caua rapui cuperem cum uertere ab imo
<uerg. aen. 5.811>	structa meis manibus periurae moenia troiae.
<uerg. aen. 5.812>	nunc quoque mens eadem perstat mihi pelle timores.
<uerg. aen. 5.813>	tutus quos optas portus accedet auerni.
<uerg. aen. 5.814>	unus erit tantum amissum quem gurgite quaeres;
<uerg. aen. 5.815>	unum pro multis dabitur caput."
<uerg. aen. 5.816>	his ubi laeta deae permulsit pectora dictis
<uerg. aen. 5.817>	iungit equos auro genitor spumantiaque addit
<uerg. aen. 5.818>	frena feris manibusque omnes effundit habenas.
<uerg. aen. 5.819>	caeruleo per summa leuis uolat aequora curru;
<uerg. aen. 5.820>	subsidunt undae tumidumque sub axe tonanti
<uerg. aen. 5.821>	sternitur aequor aquis; fugiunt uasto aethere nimbi.
<uerg. aen. 5.822>	tum uariae comitum facies immania cete
<uerg. aen. 5.823>	et senior glauci chorus inousque palaemon
<uerg. aen. 5.824>	tritonesque citi phorcique exercitus omnis;
<uerg. aen. 5.825>	laeua tenent thetis et melite panopeaque uirgo
<uerg. aen. 5.826>	nisaee spioque thaliaque cymodoceque.
<uerg. aen. 5.827>	hic patris aeneae suspensam blanda uicissim
<uerg. aen. 5.828>	gaudia pertemptant mentem iubet ocius omnes
<uerg. aen. 5.829>	attolli malos intendi brachia uelis.
<uerg. aen. 5.830>	una omnes fecere pedem pariterque sinistros
<uerg. aen. 5.831>	nunc dextros soluere sinus; una ardua torquent
<uerg. aen. 5.832>	cornua detorquentque; ferunt sua flamina classem.
<uerg. aen. 5.833>	princeps ante omnes densum palinurus agebat
<uerg. aen. 5.834>	agmen; ad hunc alii cursum contendere iussi.
<uerg. aen. 5.835>	iamque fere mediam caeli nox humida metam
<uerg. aen. 5.836>	contigerat; placida laxabant membra quiete
<uerg. aen. 5.837>	sub remis fusi per dura sedilia nautae
<uerg. aen. 5.838>	cum leuis aetheriis delapsus somnus ab astris
<uerg. aen. 5.839>	ara dimouit tenebrosum et dispulit umbras
<uerg. aen. 5.840>	te palinure petens tibi somnia tristia portans
<uerg. aen. 5.841>	insonti; puppique deus consedit in alta
<uerg. aen. 5.842>	phorbanti similis funditque has ore loquelas
<uerg. aen. 5.843>	"iaside palinure ferunt ipsa aequora classem;
<uerg. aen. 5.844>	aequatae spirant aurae; datur hora quieti.
<uerg. aen. 5.845>	pone caput fessosque oculos furare labori
<uerg. aen. 5.846>	ipse ego paulisper pro te tua munera inibo."
<uerg. aen. 5.847>	cui uix attollens palinurus lumina fatur
<uerg. aen. 5.848>	"mene salis placidi uoltum fluctusque quietos
<uerg. aen. 5.849>	ignorare iubes mene huic confidere monstro
<uerg. aen. 5.850>	aenean credam quid enim fallacibus auris
<uerg. aen. 5.851>	et caelo totiens deceptus fraude sereni"
<uerg. aen. 5.852>	talia dicta dabat clauumque affixus et haerens
<uerg. aen. 5.853>	nusquam amittebat oculosque sub astra tenebat.
<uerg. aen. 5.854>	ecce deus ramum lethaeo rore madentem
<uerg. aen. 5.855>	uique soporatum stygia super utraque quassat
<uerg. aen. 5.856>	tempora cunctantique natantia lumina soluit.
<uerg. aen. 5.857>	uix primos inopina quies laxauerat artus
<uerg. aen. 5.858>	et super incumbens cum puppis parte reuolsa
<uerg. aen. 5.859>	cumque gubernaclo liquidas proiecit in undas
<uerg. aen. 5.860>	praecipitem ac socios nequiquam saepe uocantem;
<uerg. aen. 5.861>	ipse uolans tenues se sustulit ales ad auras.
<uerg. aen. 5.862>	currit iter tutum non secius aequore classis
<uerg. aen. 5.863>	promissisque patris neptuni interrita fertur.
<uerg. aen. 5.864>	iamque adeo scopulos sirenum aduecta subibat
<uerg. aen. 5.865>	difficiles quondam multorumque ossibus albos
<uerg. aen. 5.866>	tum rauca adsiduo longe sale saxa sonabant
<uerg. aen. 5.867>	cum pater amisso fluitantem errare magistro
<uerg. aen. 5.868>	sensit et ipse ratem nocturnis rexit in undis
<uerg. aen. 5.869>	multa gemens casuque animum concussus amici
<uerg. aen. 5.870>	"o nimium caelo et pelago confise sereno
<uerg. aen. 5.871>	nudus in ignota palinure iacebis harena!"

<uerg. aen. 6.1>	sic fatur lacrimans classique immittit habenas
<uerg. aen. 6.2>	et tandem eubocis cumarum adlabitur oris.
<uerg. aen. 6.3>	obuertunt pelago proras; tum dente tenaci
<uerg. aen. 6.4>	ancora fundabat naues et litora curuae
<uerg. aen. 6.5>	praetexunt puppes. iuuenum manus emicat ardens
<uerg. aen. 6.6>	litus in hesperium; quaerit pars semina flammae
<uerg. aen. 6.7>	abstrusa in uenis silicis pars densa ferarum
<uerg. aen. 6.8>	tecta rapit siluas inuentaque flumina monstrat.
<uerg. aen. 6.9>	at pius aeneas arces quibus altus apollo
<uerg. aen. 6.10>	praesidet horrendaeque procul secreta sibyllae
<uerg. aen. 6.11>	antrum immane petit magnum cui mentem animumque
<uerg. aen. 6.12>	delius inspirat uates aperitque futura.
<uerg. aen. 6.13>	iam subeunt triuiae lucos atque aurea tecta.
<uerg. aen. 6.14>	daedalus ut fama est fugiens minoa regna
<uerg. aen. 6.15>	praepetibus pennis ausus se credere caelo
<uerg. aen. 6.16>	insuetum per iter gelidas enauit ad arctos
<uerg. aen. 6.17>	chalcidicaque leuis tandem super adstitit arce.
<uerg. aen. 6.18>	redditus his primum terris tibi phoebe sacrauit
<uerg. aen. 6.19>	remigium alarum posuitque immania templa.
<uerg. aen. 6.20>	in foribus letum androgeo tum pendere poenas
<uerg. aen. 6.21>	cecropidae iussimiserum!septena quotannis
<uerg. aen. 6.22>	corpora natorum; stat ductis sortibus urna.
<uerg. aen. 6.23>	contra elata mari respondet gnosia tellus
<uerg. aen. 6.24>	hic crudelis amor tauri suppostaque furto
<uerg. aen. 6.25>	pasipha mixtumque genus prolesque biformis
<uerg. aen. 6.26>	minotaurus inest ueneris monumenta nefandae;
<uerg. aen. 6.27>	hic labor ille domus et inextricabilis error;
<uerg. aen. 6.28>	magnum reginae sed enim miseratus amorem
<uerg. aen. 6.29>	daedalus ipse dolos tecti ambagesque resoluit
<uerg. aen. 6.30>	caeca regens filo uestigia. tu quoque magnam
<uerg. aen. 6.31>	partem opere in tanto sineret dolor icare haberes.
<uerg. aen. 6.32>	bis conatus erat casus effingere in auro;
<uerg. aen. 6.33>	bis patriae cecidere manus. quin protinus omnia
<uerg. aen. 6.34>	perlegerent oculis ni iam praemissus achates
<uerg. aen. 6.35>	adforet atque una phoebi triuiaeque sacerdos
<uerg. aen. 6.36>	deiphobe glauci fatur quae talia regi
<uerg. aen. 6.37>	"non hoc ista sibi tempus spectacula poscit;
<uerg. aen. 6.38>	nunc grege de intacto septem mactare iuuencos
<uerg. aen. 6.39>	praestiterit totidem lectas de more bidentes."
<uerg. aen. 6.40>	talibus adfata aenean (nec sacra morantur
<uerg. aen. 6.41>	iussa uiri) teucros uocat alta in templa sacerdos.
<uerg. aen. 6.42>	excisum euboicae latus ingens rupis in antrum
<uerg. aen. 6.43>	quo lati ducunt aditus centum ostia centum;
<uerg. aen. 6.44>	unde ruunt totidem uoces responsa sibyllae.
<uerg. aen. 6.45>	uentum erat ad limen cum uirgo. "poscere fata
<uerg. aen. 6.46>	tempus" ait; "deus ecce deus!" cui talia fanti
<uerg. aen. 6.47>	ante fores subito non uoltus non color unus
<uerg. aen. 6.48>	non comptae mansere comae; sed pectus anhelum
<uerg. aen. 6.49>	et rabie fera corda tument; maiorque uideri
<uerg. aen. 6.50>	nec mortale sonans adflata est numine quando
<uerg. aen. 6.51>	iam propiore dei. "cessas in uota precesque
<uerg. aen. 6.52>	tros" ait "aenea cessas neque enim ante dehiscent
<uerg. aen. 6.53>	attonitae magna ora domus." et talia fata
<uerg. aen. 6.54>	conticuit. gelidus teucris per dura cucurrit
<uerg. aen. 6.55>	ossa tremor funditque preces rex pectore ab imo
<uerg. aen. 6.56>	"phoebe graues troiae semper miserate labores
<uerg. aen. 6.57>	dardana qui paridis direxti tela manusque
<uerg. aen. 6.58>	corpus in aeacidae magnas obeuntia terras
<uerg. aen. 6.59>	tot maria intraui duce te penitusque repostas
<uerg. aen. 6.60>	massylum gentes praetentaque syrtibus arua
<uerg. aen. 6.61>	iam tandem italiae fugientis prendimus oras;
<uerg. aen. 6.62>	hac troiana tenus fuerit fortuna secuta.
<uerg. aen. 6.63>	uos quoque pergameae iam fas est parcere genti
<uerg. aen. 6.64>	dique deaeque omnes quibus obstitit ilium et ingens
<uerg. aen. 6.65>	gloria dardaniae. tuque o sanctissima uates
<uerg. aen. 6.66>	praescia uenturi da non indebita posco
<uerg. aen. 6.67>	regna meis fatis latio considere teucros
<uerg. aen. 6.68>	errantisque deos agitataque numina troiae.
<uerg. aen. 6.69>	tum phoebo et triuiae solido de marmore templum
<uerg. aen. 6.70>	instituam festosque dies de nomine phoebi.
<uerg. aen. 6.71>	te quoque magna manent regnis penetralia nostris
<uerg. aen. 6.72>	hic ego namque tuas sortes arcanaque fata
<uerg. aen. 6.73>	dicta meae genti ponam lectosque sacrabo
<uerg. aen. 6.74>	alma uiros. foliis tantum ne carmina manda
<uerg. aen. 6.75>	ne turbata uolent rapidis ludibria uentis;
<uerg. aen. 6.76>	ipsa canas oro." finem dedit ore loquendi.
<uerg. aen. 6.77>	at phoebi nondum patiens immanis in antro
<uerg. aen. 6.78>	bacchatur uates magnum si pectore possit
<uerg. aen. 6.79>	excussisse deum; tanto magis ille fatigat
<uerg. aen. 6.80>	os rabidum fera corda domans fingitque premendo.
<uerg. aen. 6.81>	ostia iamque domus patuere ingentia centum
<uerg. aen. 6.82>	sponte sua uatisque ferunt responsa per auras
<uerg. aen. 6.83>	"o tandem magnis pelagi defuncte periclis!
<uerg. aen. 6.84>	sed terrae grauiora manent. in regna lauini
<uerg. aen. 6.85>	dardanidae uenient; mitte hanc de pectore curam;
<uerg. aen. 6.86>	sed non et uenisse uolent. bella horrida bella
<uerg. aen. 6.87>	et thybrim multo spumantem sanguine cerno.
<uerg. aen. 6.88>	non simois tibi nec xanthus nec dorica castra
<uerg. aen. 6.89>	defuerint; alius latio iam partus achilles
<uerg. aen. 6.90>	natus et ipse dea; nec teucris addita iuno
<uerg. aen. 6.91>	usquam aberit; cum tu supplex in rebus egenis
<uerg. aen. 6.92>	quas gentes italum aut quas non oraueris urbes!
<uerg. aen. 6.93>	causa mali tanti coniunx iterum hospita teucris
<uerg. aen. 6.94>	externique iterum thalami.
<uerg. aen. 6.95>	tu ne cede malis sed contra audentior ito
<uerg. aen. 6.96>	qua tua te fortuna sinet. uia prima salutis
<uerg. aen. 6.97>	quod minime reris graia pandetur ab urbe."
<uerg. aen. 6.98>	talibus ex adyto dictis cumaea sibylla
<uerg. aen. 6.99>	horrendas canit ambages antroque remugit
<uerg. aen. 6.100>	obscuris uera inuoluens ea frena furenti
<uerg. aen. 6.101>	concutit et stimulos sub pectore uertit apollo.
<uerg. aen. 6.102>	ut primum cessit furor et rabida ora quierunt
<uerg. aen. 6.103>	incipit aeneas heros "non ulla laborum
<uerg. aen. 6.104>	o uirgo noua mi facies inopinaue surgit;
<uerg. aen. 6.105>	omnia praecepi atque animo mecum ante peregi.
<uerg. aen. 6.106>	unum oro quando hic inferni ianua regis
<uerg. aen. 6.107>	dicitur et tenebrosa palus acheronte refuso
<uerg. aen. 6.108>	ire ad conspectum cari genitoris et ora
<uerg. aen. 6.109>	contingat; doceas iter et sacra ostia pandas.
<uerg. aen. 6.110>	illum ego per flammas et mille sequentia tela
<uerg. aen. 6.111>	eripui his umeris medioque ex hoste recepi;
<uerg. aen. 6.112>	ille meum comitatus iter maria omnia mecum
<uerg. aen. 6.113>	atque omnes pelagique minas caelique ferebat
<uerg. aen. 6.114>	inualidus uires ultra sortemque senectae.
<uerg. aen. 6.115>	quin ut te supplex peterem et tua limina adirem
<uerg. aen. 6.116>	idem orans mandata dabat. gnatique patrisque
<uerg. aen. 6.117>	alma precor miserere;potes namque omnia nec te
<uerg. aen. 6.118>	nequiquam lucis hecate praefecit auernis;
<uerg. aen. 6.119>	si potuit manes arcessere coniugis orpheus
<uerg. aen. 6.120>	threcia fretus cithara fidibusque canoris
<uerg. aen. 6.121>	si fratrem pollux alterna morte redemit
<uerg. aen. 6.122>	itque reditque uiam totiens. quid thesea magnum
<uerg. aen. 6.123>	quid memorem alciden et mi genus ab ioue summo."
<uerg. aen. 6.124>	talibus orabat dictis arasque tenebat
<uerg. aen. 6.125>	cum sic orsa loqui uates "sate sanguine diuom
<uerg. aen. 6.126>	tros anchisiade facilis descensus auerno;
<uerg. aen. 6.127>	noctes atque dies patet atri ianua ditis;
<uerg. aen. 6.128>	sed reuocare gradum superasque euadere ad auras
<uerg. aen. 6.129>	hoc opus hic labor est. pauci quos aequus amauit
<uerg. aen. 6.130>	iuppiter aut ardens euexit ad aethera uirtus
<uerg. aen. 6.131>	dis geniti potuere. tenent media omnia siluae
<uerg. aen. 6.132>	cocytusque sinu labens circumuenit atro.
<uerg. aen. 6.133>	quod si tantus amor menti si tanta cupido est
<uerg. aen. 6.134>	bis stygios innare lacus bis nigra uidere
<uerg. aen. 6.135>	tartara et insano iuuat indulgere labori
<uerg. aen. 6.136>	accipe quae peragenda prius. latet arbore opaca
<uerg. aen. 6.137>	aureus et foliis et lento uimine ramus
<uerg. aen. 6.138>	iunoni infernae dictus sacer; hunc tegit omnis
<uerg. aen. 6.139>	lucus et obscuris claudunt conuallibus umbrae.
<uerg. aen. 6.140>	sed non ante datur telluris operta subire
<uerg. aen. 6.141>	auricomos quam quis decerpserit arbore fetus.
<uerg. aen. 6.142>	hoc sibi pulchra suum ferri proserpina munus
<uerg. aen. 6.143>	instituit. primo auulso non deficit alter
<uerg. aen. 6.144>	aureus et simili frondescit uirga metallo.
<uerg. aen. 6.145>	ergo alte uestiga oculis et rite repertum
<uerg. aen. 6.146>	carpe manu; namque ipse uolens facilisque sequetur
<uerg. aen. 6.147>	si te fata uocant; aliter non uiribus ullis
<uerg. aen. 6.148>	uincere nec duro poteris conuellere ferro.
<uerg. aen. 6.149>	praeterea iacet exanimum tibi corpus amici
<uerg. aen. 6.150>	heu nescistotamque incestat funere classem
<uerg. aen. 6.151>	dum consulta petis nostroque in limine pendes.
<uerg. aen. 6.152>	sedibus hunc refer ante suis et conde sepulchro.
<uerg. aen. 6.153>	duc nigras pecudes; ea prima piacula sunto
<uerg. aen. 6.154>	sic demum lucos stygis et regna inuia uiuis
<uerg. aen. 6.155>	aspicies." dixit pressoque obmutuit ore.
<uerg. aen. 6.156>	aeneas maesto defixus lumina uoltu
<uerg. aen. 6.157>	ingreditur linquens antrum caecosque uolutat
<uerg. aen. 6.158>	euentus animo secum. cui fidus achates
<uerg. aen. 6.159>	it comes et paribus curis uestigia figit.
<uerg. aen. 6.160>	multa inter sese uario sermone serebant
<uerg. aen. 6.161>	quem socium exanimem uates quod corpus humandum
<uerg. aen. 6.162>	diceret. atque illi misenum in litore sicco
<uerg. aen. 6.163>	ut uenere uident indigna morte peremptum
<uerg. aen. 6.164>	misenum aeoliden quo non praestantior alter
<uerg. aen. 6.165>	aere ciere uiros martemque accendere cantu.
<uerg. aen. 6.166>	hectoris hic magni fuerat comes hectora circum
<uerg. aen. 6.167>	et lituo pugnas insignis obibat et hasta
<uerg. aen. 6.168>	postquam illum uita uictor spoliauit achilles
<uerg. aen. 6.169>	dardanio aeneae sese fortissimus heros
<uerg. aen. 6.170>	addiderat socium non inferiora secutus.
<uerg. aen. 6.171>	sed tum forte caua dum personat aequora concha
<uerg. aen. 6.172>	demens et cantu uocat in certamina diuos
<uerg. aen. 6.173>	aemulus exceptum triton si credere dignum est
<uerg. aen. 6.174>	inter saxa uirum spumosa inmerserat unda.
<uerg. aen. 6.175>	ergo omnes magno circum clamore fremebant
<uerg. aen. 6.176>	praecipue pius aeneas. tum iussa sibyllae
<uerg. aen. 6.177>	haud mora festinant flentes aramque sepulchri
<uerg. aen. 6.178>	congerere arboribus caeloque educere certant.
<uerg. aen. 6.179>	itur in antiquam siluam stabula alta ferarum;
<uerg. aen. 6.180>	procumbunt piceae sonat icta securibus ilex
<uerg. aen. 6.181>	fraxineaeque trabes cuneis et fissile robur
<uerg. aen. 6.182>	scinditur aduoluunt ingentis montibus ornos.
<uerg. aen. 6.183>	nec non aeneas opera inter talia primus
<uerg. aen. 6.184>	hortatur socios paribusque accingitur armis.
<uerg. aen. 6.185>	atque haec ipse suo tristi cum corde uolutat
<uerg. aen. 6.186>	aspectans siluam inmensam et sic uoce precatur
<uerg. aen. 6.187>	"si nunc se nobis ille aureus arbore ramus
<uerg. aen. 6.188>	ostendat nemore in tanto quando omnia uere
<uerg. aen. 6.189>	heu nimium de te uates misene locuta est."
<uerg. aen. 6.190>	uix ea fatus erat geminae cum forte columbae
<uerg. aen. 6.191>	ipsa sub ora uiri caelo uenere uolantes
<uerg. aen. 6.192>	et uiridi sedere solo. tum maximus heros
<uerg. aen. 6.193>	maternas agnoscit aues laetusque precatur
<uerg. aen. 6.194>	"este duces o si qua uia est cursumque per auras
<uerg. aen. 6.195>	dirigite in lucos ubi pinguem diues opacat
<uerg. aen. 6.196>	ramus humum. tuque o dubiis ne defice rebus
<uerg. aen. 6.197>	diua parens." sic effatus uestigia pressit
<uerg. aen. 6.198>	obseruans quae signa ferant quo tendere pergant.
<uerg. aen. 6.199>	pascentes illae tantum prodire uolando
<uerg. aen. 6.200>	quantum acie possent oculi seruare sequentum.
<uerg. aen. 6.201>	inde ubi uenere ad fauces graue olentis auerni
<uerg. aen. 6.202>	tollunt se celeres liquidumque per ara lapsae
<uerg. aen. 6.203>	sedibus optatis geminae super arbore sidunt
<uerg. aen. 6.204>	discolor unde auri per ramos aura refulsit.
<uerg. aen. 6.205>	quale solet siluis brumali frigore uiscum
<uerg. aen. 6.206>	fronde uirere noua quod non sua seminat arbos
<uerg. aen. 6.207>	et croceo fetu teretis circumdare truncos
<uerg. aen. 6.208>	talis erat species auri frondentis opaca
<uerg. aen. 6.209>	ilice sic leni crepitabat brattea uento.
<uerg. aen. 6.210>	corripit aeneas extemplo auidusque refringit
<uerg. aen. 6.211>	cunctantem et uatis portat sub tecta sibyllae.
<uerg. aen. 6.212>	nec minus interea misenum in litore teucri
<uerg. aen. 6.213>	flebant et cineri ingrato suprema ferebant.
<uerg. aen. 6.214>	principio pinguem taedis et robore secto
<uerg. aen. 6.215>	ingentem struxere pyram cui frondibus atris
<uerg. aen. 6.216>	intexunt latera et ferales ante cupresios
<uerg. aen. 6.217>	constituunt decorantque super fulgentibus armis.
<uerg. aen. 6.218>	pars calidos latices et ana undantia flammis
<uerg. aen. 6.219>	expediunt corpusque lauant frigentis et unguunt.
<uerg. aen. 6.220>	fit gemitus. tum membra toro defleta reponunt
<uerg. aen. 6.221>	purpureasque super uestes uelamina nota
<uerg. aen. 6.222>	coniciunt. pars ingenti subiere feretro
<uerg. aen. 6.223>	triste ministerium et subiectam more parentum
<uerg. aen. 6.224>	auersi tenuere facem. congesta cremantur
<uerg. aen. 6.225>	turea dona dapes fuso crateres oliuo.
<uerg. aen. 6.226>	postquam conlapsi cineres et flamma quieuit
<uerg. aen. 6.227>	reliquias uino et bibulam lauere fauillam
<uerg. aen. 6.228>	ossaque lecta cado texit corynaeus ano.
<uerg. aen. 6.229>	idem ter socios pura circumtulit unda
<uerg. aen. 6.230>	spargens rore leui et ramo felicis oliuae
<uerg. aen. 6.231>	lustrauitque uiros dixitque nouissima uerba.
<uerg. aen. 6.232>	at pius aeneas ingenti mole sepulcrum
<uerg. aen. 6.233>	imponit suaque arma uiro remumque tubamque
<uerg. aen. 6.234>	monte sub ario qui nunc "misenus" ab illo
<uerg. aen. 6.235>	dicitur aeternumque tenet per saecula nomen.
<uerg. aen. 6.236>	his actis propere exsequitur praecepta sibyllae.
<uerg. aen. 6.237>	spelunca alta fuit uastoque immanis hiatu
<uerg. aen. 6.238>	scrupea tuta lacu nigro nemorumque tenebris
<uerg. aen. 6.239>	quam super haud ullae poterant impune uolantes
<uerg. aen. 6.240>	tendere iter pennistalis sese halitus atris
<uerg. aen. 6.241>	faucibus effundens supera ad conuexa ferebat
<uerg. aen. 6.242>	[unde locum grai dixerunt nomine aornon.]
<uerg. aen. 6.243>	quattuor hic primum nigrantis terga iuuencos
<uerg. aen. 6.244>	constituit frontique inuergit uina sacerdos;
<uerg. aen. 6.245>	et summas carpens media inter cornua saetas
<uerg. aen. 6.246>	ignibus imponit sacris libamina prima
<uerg. aen. 6.247>	uoce uocans hecaten caeloque ereboque potentem.
<uerg. aen. 6.248>	supponunt alii cultros tepidumque cruorem
<uerg. aen. 6.249>	suscipiunt pateris. ipse atri uelleris agnam
<uerg. aen. 6.250>	aeneas matri eumenidum magnaeque sorori
<uerg. aen. 6.251>	ense ferit sterilemque tibi. proserpina uaccam.
<uerg. aen. 6.252>	tum stygio regi nocturnas inchoat aras
<uerg. aen. 6.253>	et solida imponit taurorum uiscera flammis
<uerg. aen. 6.254>	pingue superque oleum infundens ardentibus extis.
<uerg. aen. 6.255>	ecce autem primi sub lumina solis et ortus
<uerg. aen. 6.256>	sub pedibus mugire solum et iuga coepta moueri
<uerg. aen. 6.257>	siluarum uisaeque canes ululare per umbram
<uerg. aen. 6.258>	aduentante dea. "procul o procul este profani"
<uerg. aen. 6.259>	conclamat uates "totoque absistite luco;
<uerg. aen. 6.260>	tuque inuade uiam uaginaque eripe ferrum
<uerg. aen. 6.261>	nunc animis opus aenea nunc pectore firmo."
<uerg. aen. 6.262>	tantum effata furens antro se immisit aperto;
<uerg. aen. 6.263>	ille ducem haud timidis uadentem passibus aequat.
<uerg. aen. 6.264>	di quibus imperium est animarum umbraeque silentes
<uerg. aen. 6.265>	et chaos et phlegethon loca nocte tacentia late
<uerg. aen. 6.266>	sit mihi fas audita loqui; sit numine uestro
<uerg. aen. 6.267>	pandere res alta terra et caligine mersas!
<uerg. aen. 6.268>	ibant obscuri sola sub nocte per umbram
<uerg. aen. 6.269>	perque domos ditis uacuas et inania regna
<uerg. aen. 6.270>	quale per incertam lunam sub luce maligna
<uerg. aen. 6.271>	est iter in siluis ubi caelum condidit umbra
<uerg. aen. 6.272>	iuppiter et rebus nox abstulit atra colorem.
<uerg. aen. 6.273>	uestibulum ante ipsum primisque in faucibus orci
<uerg. aen. 6.274>	luctus et ultrices posuere cubilia curae;
<uerg. aen. 6.275>	pallentesque habitant morbi tristisque senectus
<uerg. aen. 6.276>	et metus et malesuada fames ac turpis egestas
<uerg. aen. 6.277>	terribiles uisu formae letumque labosque;
<uerg. aen. 6.278>	tum consanguineus leti sopor et mala mentis
<uerg. aen. 6.279>	gaudia mortiferumque aduerso in limine bellum
<uerg. aen. 6.280>	ferreique eumenidum thalami et discordia demens
<uerg. aen. 6.281>	uipereum crinem uittis innexa cruentis.
<uerg. aen. 6.282>	in medio ramos annosaque brachia pandit
<uerg. aen. 6.283>	ulmus opaca ingens quam sedem somnia uolgo
<uerg. aen. 6.284>	pana tenere ferunt foliisque sub omnibus haerent.
<uerg. aen. 6.285>	multaque praeterea uariarum monstra ferarum
<uerg. aen. 6.286>	centauri in foribus stabulant scyllaeque biformes
<uerg. aen. 6.287>	et centumgeminus briareus ac belua lernae
<uerg. aen. 6.288>	horrendum stridens flammisque armata chimaera
<uerg. aen. 6.289>	gorgones harpyiaeque et forma tricorporis umbrae.
<uerg. aen. 6.290>	corripit hic subita trepidus formidine ferrum
<uerg. aen. 6.291>	aeneas strictamque aciem uenientibus offert
<uerg. aen. 6.292>	et ni docta comes tenues sine corpore uitas
<uerg. aen. 6.293>	admoneat uolitare caua sub imagine formae
<uerg. aen. 6.294>	inruat et frustra ferro diuerberet umbras.
<uerg. aen. 6.295>	hinc uia tartarei quae fert acherontis ad undas.
<uerg. aen. 6.296>	turbidus hic caeno uastaque uoragine gurges
<uerg. aen. 6.297>	aestuat atque omnem cocyto eructat harenam.
<uerg. aen. 6.298>	portitor has horrendus aquas et flumina seruat
<uerg. aen. 6.299>	terribili squalore charon cui plurima mento
<uerg. aen. 6.300>	canities inculta iacet; stant lumina flamma
<uerg. aen. 6.301>	sordidus ex umeris nodo dependet amictus.
<uerg. aen. 6.302>	ipse ratem conto subigit uelisque ministrat
<uerg. aen. 6.303>	et ferruginea subuectat corpora cymba
<uerg. aen. 6.304>	iam senior sed cruda deo uiridisque senectus.
<uerg. aen. 6.305>	huc omnis turba ad ripas effusa ruebat
<uerg. aen. 6.306>	matres atque uiri defunctaque corpora uita
<uerg. aen. 6.307>	magnanimum heroum pueri innuptaeque puellae
<uerg. aen. 6.308>	impositique rogis iuuenes ante ora parentum
<uerg. aen. 6.309>	quam multa in siluis autumni frigore primo
<uerg. aen. 6.310>	lapsa cadunt folia aut ad terram gurgite ab alto
<uerg. aen. 6.311>	quam multae glomerantur aues ubi frigidus annus
<uerg. aen. 6.312>	trans pontum fugat et terris immittit apricis.
<uerg. aen. 6.313>	stabant orantes primi transmittere cursum
<uerg. aen. 6.314>	tendebantque manus ripae ulterioris amore.
<uerg. aen. 6.315>	nauita sed tristis nunc hos nunc accipit illos
<uerg. aen. 6.316>	ast alios longe submotos arcet harena.
<uerg. aen. 6.317>	aeneas miratus enim motusque tumultu
<uerg. aen. 6.318>	"dic" ait "o uirgo quid uolt concursus ad amnem
<uerg. aen. 6.319>	quidue petunt animae uel quo discrimine ripas
<uerg. aen. 6.320>	hae linquunt illae remis uada liuida uerrunt"
<uerg. aen. 6.321>	olli sic breuiter fata est longaeua sacerdos
<uerg. aen. 6.322>	"anchisa generate deum certissima proles
<uerg. aen. 6.323>	cocyti stagna alta uides stygiamque paludem
<uerg. aen. 6.324>	di cuius iurare timent et fallere numen.
<uerg. aen. 6.325>	haec omnis quam cernis inops inhumataque turba est;
<uerg. aen. 6.326>	portitor ille charon; hi quos uehit unda sepulti.
<uerg. aen. 6.327>	nec ripas datur horrendas et rauca fluenta
<uerg. aen. 6.328>	transportare prius quam sedibus ossa quierunt.
<uerg. aen. 6.329>	centum errant annos uolitantque haec litora circum;
<uerg. aen. 6.330>	tum demum admissi stagna exoptata reuisunt."
<uerg. aen. 6.331>	constitit anchisa satus et uestigia pressit
<uerg. aen. 6.332>	multa putans sortemque animo miseratus iniquam.
<uerg. aen. 6.333>	cernit ibi maestos et mortis honore carentes
<uerg. aen. 6.334>	leucaspim et lyciae ductorem classis oronten
<uerg. aen. 6.335>	quos simul ab troia uentosa per aequora uectos
<uerg. aen. 6.336>	obruit auster aqua inuoluens nauemque uirosque.
<uerg. aen. 6.337>	ecce gubernator sese palinurus agebat
<uerg. aen. 6.338>	qui libyco nuper cursu dum sidera seruat
<uerg. aen. 6.339>	exciderat puppi mediis effusus in undis.
<uerg. aen. 6.340>	hunc ubi uix multa maestum cognouit in umbra
<uerg. aen. 6.341>	sic prior adloquitur "quis te palinure deorum
<uerg. aen. 6.342>	eripuit nobis medioque sub aequore mersit
<uerg. aen. 6.343>	dic age. namque mihi fallax haud ante repertus
<uerg. aen. 6.344>	hoc uno responso animum delusit apollo
<uerg. aen. 6.345>	qui fore te ponto incolumem finesque canebat
<uerg. aen. 6.346>	uenturum ausonios. en haec promissa fides est"
<uerg. aen. 6.347>	ille autem "neque te phoebi cortina fefellit
<uerg. aen. 6.348>	dux anchisiade nec me deus aequore mersit.
<uerg. aen. 6.349>	namque gubernaclum multa ui forte reuolsum
<uerg. aen. 6.350>	cui datus haerebam custos cursusque regebam
<uerg. aen. 6.351>	praecipitans traxi mecum. maria aspera iuro
<uerg. aen. 6.352>	non ullum pro me tantum cepisse timorem
<uerg. aen. 6.353>	quam tua ne spoliata armis excussa magistro
<uerg. aen. 6.354>	deficeret tantis nauis surgentibus undis.
<uerg. aen. 6.355>	tris notus hibernas immensa per aequora noctes
<uerg. aen. 6.356>	uexit me uiolentus aqua; uix lumine quarto
<uerg. aen. 6.357>	prospexi italiam summa sublimis ab unda.
<uerg. aen. 6.358>	paulatim adnabam terrae; iam tuta tenebam
<uerg. aen. 6.359>	ni gens crudelis madida cum ueste grauatum
<uerg. aen. 6.360>	prensantemque uncis manibus capita aspera montis
<uerg. aen. 6.361>	ferro inuasisset praedamque ignara putasset.
<uerg. aen. 6.362>	nunc me fluctus habet uersantque in litore uenti.
<uerg. aen. 6.363>	quod te per caeli iucundum lumen et auras
<uerg. aen. 6.364>	per genitorem oro per spes surgentis iuli
<uerg. aen. 6.365>	eripe me his inuicte malis aut tu mihi terram
<uerg. aen. 6.366>	inice namque potes portusque require uelinos;
<uerg. aen. 6.367>	aut tu si qua uia est si quam tibi diua creatrix
<uerg. aen. 6.368>	ostenditneque enim credo sine numine diuom
<uerg. aen. 6.369>	flumina tanta paras stygiamque innare paludem
<uerg. aen. 6.370>	da dextram misero et tecum me tolle per undas
<uerg. aen. 6.371>	sedibus ut saltem placidis in morte quiescam.
<uerg. aen. 6.372>	talia fatus erat coepit cum talia uates
<uerg. aen. 6.373>	"unde haec o palinure tibi tam dira cupido
<uerg. aen. 6.374>	tu stygias inhumatus aquas amnemque seuerum
<uerg. aen. 6.375>	eumenidum aspicies ripamue iniussus adibis
<uerg. aen. 6.376>	desine fata deum flecti sperare precando.
<uerg. aen. 6.377>	sed cape dicta memor duri solatia casus.
<uerg. aen. 6.378>	nam tua finitimi longe lateque per urbes
<uerg. aen. 6.379>	prodigiis acti caelestibus ossa piabunt
<uerg. aen. 6.380>	et statuent tumulum et tumulo sollemnia mittent
<uerg. aen. 6.381>	aeternumque locus palinuri nomen habebit."
<uerg. aen. 6.382>	his dictis curae emotae pulsusque parumper
<uerg. aen. 6.383>	corde dolor tristi gaudet cognomine terrae.
<uerg. aen. 6.384>	ergo iter inceptum peragunt fluuioque propinquant.
<uerg. aen. 6.385>	nauita quos iam inde ut stygia prospexit ab unda
<uerg. aen. 6.386>	per tacitum nemus ire pedemque aduertere ripae
<uerg. aen. 6.387>	sic prior adgreditur dictis atque increpat ultro
<uerg. aen. 6.388>	"quisquis es armatus qui nostra ad flumina tendis
<uerg. aen. 6.389>	fare age quid uenias iam istinc et comprime gressum.
<uerg. aen. 6.390>	umbrarum hic locus est somni noctisque soporae;
<uerg. aen. 6.391>	corpora uiua nefas stygia uectare carina.
<uerg. aen. 6.392>	nec uero alciden me sum laetatus euntem
<uerg. aen. 6.393>	accepisse lacu nec thesea pirithoumque
<uerg. aen. 6.394>	dis quamquam geniti atque inuicti uiribus essent.
<uerg. aen. 6.395>	tartareum ille manu custodem in uincla petiuit
<uerg. aen. 6.396>	ipsius a solio regis traxitque trementem;
<uerg. aen. 6.397>	hi dominam ditis thalamo deducere adorti."
<uerg. aen. 6.398>	quae contra breuiter fata est amphrysia uates
<uerg. aen. 6.399>	"nullae hic insidiae tales; absiste moueri;
<uerg. aen. 6.400>	nec uim tela ferunt; licet ingens ianitor antro
<uerg. aen. 6.401>	aeternum latrans exsanguis terreat umbras
<uerg. aen. 6.402>	casta licet patrui seruet proserpina limen.
<uerg. aen. 6.403>	troius aeneas pietate insignis et armis
<uerg. aen. 6.404>	ad genitorem imas erebi descendit ad umbras.
<uerg. aen. 6.405>	si te nulla mouet tantae pietatis imago
<uerg. aen. 6.406>	at ramum hunc" (aperit ramum qui ueste latebat)
<uerg. aen. 6.407>	"adgnoscas." tumida ex ira tum corda residunt.
<uerg. aen. 6.408>	nec plura his. ille admirans uenerabile donum
<uerg. aen. 6.409>	fatalis uirgae longo post tempore uisum
<uerg. aen. 6.410>	caeruleam aduertit puppim ripaeque propinquat.
<uerg. aen. 6.411>	inde alias animas quae per iuga longa sedebant
<uerg. aen. 6.412>	deturbat laxatque foros; simul accipit alueo
<uerg. aen. 6.413>	ingentem aenean.  gemuit sub pondere cymba
<uerg. aen. 6.414>	sutilis et multam accepit rimosa paludem.
<uerg. aen. 6.415>	tandem trans fluuium incolumis uatemque uirumque
<uerg. aen. 6.416>	informi limo glaucaque exponit in ulua.
<uerg. aen. 6.417>	cerberus haec ingens latratu regna trifauci
<uerg. aen. 6.418>	personat aduerso recubans immanis in antro.
<uerg. aen. 6.419>	cui uates horrere uidens iam colla colubris
<uerg. aen. 6.420>	melle soporatam et medicatis frugibus offam
<uerg. aen. 6.421>	obicit. ille fame rabida tria guttura pandens
<uerg. aen. 6.422>	corripit obiectam atque immania terga resoluit
<uerg. aen. 6.423>	fusus humi totoque ingens extenditur antro.
<uerg. aen. 6.424>	occupat aeneas aditum custode sepulto
<uerg. aen. 6.425>	euaditque celer ripam inremeabilis undae.
<uerg. aen. 6.426>	continuo auditae uoces uagitus et ingens
<uerg. aen. 6.427>	infantumque animae flentes in limine primo
<uerg. aen. 6.428>	quos dulcis uitae exsortes et ab ubere raptos
<uerg. aen. 6.429>	abstulit atra dies et funere mersit acerbo;
<uerg. aen. 6.430>	hos iuxta falso damnati crimine mortis.
<uerg. aen. 6.431>	nec uero hae sine sorte datae sine iudice sedes
<uerg. aen. 6.432>	quaesitor minos urnam mouet; ille silentum
<uerg. aen. 6.433>	conciliumque uocat uitasque et crimina discit.
<uerg. aen. 6.434>	proxuma deinde tenent maesti loca qui sibi letum
<uerg. aen. 6.435>	insontes peperere manu lucemque perosi
<uerg. aen. 6.436>	proiecere animas. quam uellent aethere in alto
<uerg. aen. 6.437>	nunc et pauperiem et duros perferre labores!
<uerg. aen. 6.438>	fas obstat tristisque palus inamabilis undae
<uerg. aen. 6.439>	alligat et nouiens styx interfusa corcet.
<uerg. aen. 6.440>	nec procul hinc partem fusi monstrantur in omnem
<uerg. aen. 6.441>	lugentes campi sic illos nomine dicunt.
<uerg. aen. 6.442>	hic quos durus amor crudeli tabe peredit
<uerg. aen. 6.443>	secreti celant calles et myrtea circum
<uerg. aen. 6.444>	silua tegit; curae non ipsa in morte relinquunt.
<uerg. aen. 6.445>	his phaedram procrimque locis maestamque eriphylen
<uerg. aen. 6.446>	crudelis nati monstrantem uolnera cernit
<uerg. aen. 6.447>	euadnenque et pasiphan; his laodamia
<uerg. aen. 6.448>	it comes et iuuenis quondam nunc femina caeneus
<uerg. aen. 6.449>	rursus et in ueterem fato reuoluta figuram.
<uerg. aen. 6.450>	inter quas phoenissa recens a uolnere dido
<uerg. aen. 6.451>	errabat silua in magna; quam troius heros
<uerg. aen. 6.452>	ut primum iuxta stetit adgnouitque per umbras
<uerg. aen. 6.453>	obscuram qualem primo qui surgere mense
<uerg. aen. 6.454>	aut uidet aut uidisse putat per nubila lunam
<uerg. aen. 6.455>	demisit lacrimas dulcique adfatus amore est
<uerg. aen. 6.456>	"infelix dido uerus mihi nuntius ergo
<uerg. aen. 6.457>	uenerat exstinctam ferroque extrema secutam
<uerg. aen. 6.458>	funeris heu tibi causa fui per sidera iuro
<uerg. aen. 6.459>	per superos et si qua fides tellure sub ima est
<uerg. aen. 6.460>	inuitus regina tuo de litore cessi.
<uerg. aen. 6.461>	sed me iussa deum quae nunc has ire per umbras
<uerg. aen. 6.462>	per loca senta situ cogunt noctemque profundam
<uerg. aen. 6.463>	imperiis egere suis; nec credere quiui
<uerg. aen. 6.464>	hunc tantum tibi me discessu ferre dolorem.
<uerg. aen. 6.465>	siste gradum teque aspectu ne subtrahe nostro.
<uerg. aen. 6.466>	quem fugis extremum fato quod te adloquor hoc est."
<uerg. aen. 6.467>	talibus aeneas ardentem et torua tuentem
<uerg. aen. 6.468>	lenibat dictis animum lacrimasque ciebat.
<uerg. aen. 6.469>	illa solo fixos oculos auersa tenebat
<uerg. aen. 6.470>	nec magis incepto uoltum sermone mouetur
<uerg. aen. 6.471>	quam si dura silex aut stet marpesia cautes.
<uerg. aen. 6.472>	tandem corripuit sese atque inimica refugit
<uerg. aen. 6.473>	in nemus umbriferum coniunx ubi pristinus illi
<uerg. aen. 6.474>	respondet curis aequatque sychaeus amorem.
<uerg. aen. 6.475>	nec minus aeneas casu concussus iniquo
<uerg. aen. 6.476>	prosequitur lacrimis longe et miseratur euntem.
<uerg. aen. 6.477>	inde datum molitur iter. iamque arua tenebant
<uerg. aen. 6.478>	ultima quae bello clari secreta frequentant.
<uerg. aen. 6.479>	hic illi occurrit tydeus hic inclutus armis
<uerg. aen. 6.480>	parthenopaeus et adrasti pallentis imago;
<uerg. aen. 6.481>	hic multum fleti ad superos belloque caduci
<uerg. aen. 6.482>	dardanidae quos ille omnes longo ordine cernens
<uerg. aen. 6.483>	ingemuit glaucumque medontaque thersilochumque
<uerg. aen. 6.484>	tris antenoridas cererique sacrum polyphoeten
<uerg. aen. 6.485>	idaeumque etiam currus etiam arma tenentem.
<uerg. aen. 6.486>	circumstant animae dextra laeuaque frequentes;
<uerg. aen. 6.487>	nec uidisse semel satis est; iuuat usque morari
<uerg. aen. 6.488>	et conferre gradum et ueniendi discere causas.
<uerg. aen. 6.489>	at danaum proceres agamemnoniaeque phalanges
<uerg. aen. 6.490>	ut uidere uirum fulgentiaque arma per umbras
<uerg. aen. 6.491>	ingenti trepidare metu; pars uertere terga
<uerg. aen. 6.492>	ceu quondam petiere rates; pars tollere uocem
<uerg. aen. 6.493>	exiguam inceptus clamor frustratur hiantes.
<uerg. aen. 6.494>	atque hic priamiden laniatum corpore toto
<uerg. aen. 6.495>	deiphobum uidet et lacerum crudeliter ora
<uerg. aen. 6.496>	ora manusque ambas populataque tempora raptis
<uerg. aen. 6.497>	auribus et truncas inhonesto uolnere nares.
<uerg. aen. 6.498>	uix adeo adgnouit pauitantem et dira tegentem
<uerg. aen. 6.499>	supplicia et notis compellat uocibus ultro
<uerg. aen. 6.500>	"deiphobe armipotens genus alto a sanguine teucri
<uerg. aen. 6.501>	quis tam crudeles optauit sumere poenas
<uerg. aen. 6.502>	cui tantum de te licuit mihi fama suprema
<uerg. aen. 6.503>	nocte tulit fessum uasta te caede pelasgum
<uerg. aen. 6.504>	procubuisse super confusae stragis aceruum.
<uerg. aen. 6.505>	tunc egomet tumulum rhoeteo litore inanem
<uerg. aen. 6.506>	constitui et magna manes ter uoce uocaui.
<uerg. aen. 6.507>	nomen et arma locum seruant; te amice nequiui
<uerg. aen. 6.508>	conspicere et patria decedens ponere terra."
<uerg. aen. 6.509>	ad quae priamides "nihil o tibi amice relictum;
<uerg. aen. 6.510>	omnia deiphobo soluisti et funeris umbris.
<uerg. aen. 6.511>	sed me fata mea et scelus exitiale lacaenae
<uerg. aen. 6.512>	his mersere malis; illa haec monumenta reliquit.
<uerg. aen. 6.513>	namque ut supremam falsa inter gaudia noctem
<uerg. aen. 6.514>	egerimus nosti; et nimium meminisse necesse est.
<uerg. aen. 6.515>	cum fatalis equus saltu super ardua uenit
<uerg. aen. 6.516>	pergama et armatum peditem grauis attulit aluo
<uerg. aen. 6.517>	illa chorum simulans euantes orgia circum
<uerg. aen. 6.518>	ducebat phrygias; flammam media ipsa tenebat
<uerg. aen. 6.519>	ingentem et summa danaos ex arce uocabat.
<uerg. aen. 6.520>	tum me confectum curis somnoque grauatum
<uerg. aen. 6.521>	infelix habuit thalamus pressitque iacentem
<uerg. aen. 6.522>	dulcis et alta quies placidaeque simillima morti
<uerg. aen. 6.523>	egregia interea coniunx arma omnia tectis
<uerg. aen. 6.524>	amouet et fidum capiti subduxerat ensem;
<uerg. aen. 6.525>	intra tecta uocat menelaum et limina pandit
<uerg. aen. 6.526>	scilicet id magnum sperans fore munus amanti
<uerg. aen. 6.527>	et famam exstingui ueterum sic posse malorum.
<uerg. aen. 6.528>	quid moror inrumpunt thalamo; comes additur una
<uerg. aen. 6.529>	hortator scelerum aeolides. di talia grais
<uerg. aen. 6.530>	instaurate pio si poenas ore reposco!
<uerg. aen. 6.531>	sed te qui uiuum casus age fare uicissim
<uerg. aen. 6.532>	attulerint. pelagine uenis erroribus actus
<uerg. aen. 6.533>	an monitu diuom an quae te fortuna fatigat
<uerg. aen. 6.534>	ut tristes sine sole domos loca turbida adires"
<uerg. aen. 6.535>	hac uice sermonum roses aurora quadrigis
<uerg. aen. 6.536>	iam medium aetherio cursu traiecerat axem;
<uerg. aen. 6.537>	et fors omne datum traherent per talia tempus;
<uerg. aen. 6.538>	sed comes admonuit breuiterque adfata sibylla est
<uerg. aen. 6.539>	"nox ruit aenea; nos flendo ducimus horas.
<uerg. aen. 6.540>	hic locus est partes ubi se uia findit in ambas
<uerg. aen. 6.541>	dextera quae ditis magni sub moenia tendit
<uerg. aen. 6.542>	hac iter elysium nobis; at laeua malorum
<uerg. aen. 6.543>	exercet poenas et ad impia tartara mittit."
<uerg. aen. 6.544>	deiphobus contra "ne saeui magna sacerdos;
<uerg. aen. 6.545>	discedam explebo numerum reddarque tenebris.
<uerg. aen. 6.546>	i decus i nostrum; melioribus utere fatis!"
<uerg. aen. 6.547>	tantum effatus et in uerbo uestigia torsit.
<uerg. aen. 6.548>	respicit aeneas subito et sub rupe sinistra
<uerg. aen. 6.549>	moenia lata uidet triplici circumdata muro
<uerg. aen. 6.550>	quae rapidus flammis ambit torrentibus amnis
<uerg. aen. 6.551>	tartareus phlegethon torquetque sonantia saxa.
<uerg. aen. 6.552>	porta aduersa ingens solidoque adamante columnae
<uerg. aen. 6.553>	uis ut nulla uirum non ipsi exscindere bello
<uerg. aen. 6.554>	caelicolae ualeant; stat ferrea turris ad auras
<uerg. aen. 6.555>	tisiphoneque sedens palla succincta cruenta
<uerg. aen. 6.556>	uestibulum exsomnis seruat noctesque diesque
<uerg. aen. 6.557>	hinc exaudiri gemitus et saeua sonare
<uerg. aen. 6.558>	uerbera; tum stridor ferri tractaeque catenae.
<uerg. aen. 6.559>	constitit aeneas strepitumque exterritus hausit.
<uerg. aen. 6.560>	"quae scelerum facies o uirgo effare; quibusue
<uerg. aen. 6.561>	urguentur poenis quis tantus plangor ad auras"
<uerg. aen. 6.562>	tum uates sic orsa loqui "dux inclute teucrum
<uerg. aen. 6.563>	nulli fas casto sceleratum insistere limen;
<uerg. aen. 6.564>	sed me cum lucis hecate praefecit auernis
<uerg. aen. 6.565>	ipsa deum poenas docuit perque omnia duxit.
<uerg. aen. 6.566>	gnosius haec rhadamanthus habet durissima regna
<uerg. aen. 6.567>	castigatque auditque dolos subigitque fateri
<uerg. aen. 6.568>	quae quis apud superos furto laetatus inani
<uerg. aen. 6.569>	distulit in seram commissa piacula mortem.
<uerg. aen. 6.570>	continuo sontes ultrix accincta flagello
<uerg. aen. 6.571>	tisiphone quatit insultans toruosque sinistra
<uerg. aen. 6.572>	intentans angues uocat agmina saeua sororum.
<uerg. aen. 6.573>	tum demum horrisono stridentes cardine sacrae
<uerg. aen. 6.574>	panduntur portae. cernis custodia qualis
<uerg. aen. 6.575>	uestibulo sedeat facies quae limina seruet
<uerg. aen. 6.576>	quinquaginta atris immanis hiatibus hydra
<uerg. aen. 6.577>	saeuior intus habet sedem. tum tartarus ipse
<uerg. aen. 6.578>	bis patet in praeceps tantum tenditque sub umbras
<uerg. aen. 6.579>	quantus ad aetherium caeli suspectus olympum.
<uerg. aen. 6.580>	hic genus antiquum terrae titania pubes
<uerg. aen. 6.581>	fulmine deiecti fundo uoluuntur in imo.
<uerg. aen. 6.582>	"hic et aloidas geminos immania uidi
<uerg. aen. 6.583>	corpora qui manibus magnum rescindere caelum
<uerg. aen. 6.584>	adgressi superisque iouem detrudere regnis.
<uerg. aen. 6.585>	uidi et crudeles dantem salmonea poenas
<uerg. aen. 6.586>	dum flammas iouis et sonitus imitatur olympi.
<uerg. aen. 6.587>	quattuor hic inuectus equis et lampada quassans
<uerg. aen. 6.588>	per graium populos mediaeque per elidis urbem
<uerg. aen. 6.589>	ibat ouans diuomque sibi poscebat honorem
<uerg. aen. 6.590>	demens qui nimbos et non imitabile fulmen
<uerg. aen. 6.591>	aere et cornipedum pulsu simularet equorum.
<uerg. aen. 6.592>	at pater omnipotens densa inter nubila telum
<uerg. aen. 6.593>	contorsit non ille faces nec fumea taedis
<uerg. aen. 6.594>	lumina praecipitemque immani turbine adegit.
<uerg. aen. 6.595>	nec non et tityon terrae omniparentis alumnum
<uerg. aen. 6.596>	cernere erat per tota nouem cui iubera corpus
<uerg. aen. 6.597>	porrigitur rostroque immanis uoltur obunco
<uerg. aen. 6.598>	immortale iecur tondens fecundaque poenis
<uerg. aen. 6.599>	uiscera rimaturque epulis habitatque sub alto
<uerg. aen. 6.600>	pectore nec fibris requies datur ulla renatis.
<uerg. aen. 6.601>	[quid memorem lapithas ixiona pirithoumque]
<uerg. aen. 6.602>	quos super atra silex iam iam lapsura cadentique
<uerg. aen. 6.603>	imminet adsimilis; lucent genialibus altis
<uerg. aen. 6.604>	aurea fulcra toris epulaeque ante ora paratae
<uerg. aen. 6.605>	regifico luxu; furiarum maxima iuxta
<uerg. aen. 6.606>	accubat et manibus prohibet contingere mensas
<uerg. aen. 6.607>	exsurgitque facem attollens atque intonat ore.
<uerg. aen. 6.608>	"hic quibus inuisi fratres dum uita manebat
<uerg. aen. 6.609>	pulsatusue parens et fraus innexa clienti
<uerg. aen. 6.610>	aut qui diuitiis soli incubuere repertis
<uerg. aen. 6.611>	nec partem posuere suis (quae maxima turba est)
<uerg. aen. 6.612>	quique ob adulterium caesi quique arma secuti
<uerg. aen. 6.613>	impia nec ueriti dominorum fallere dextras
<uerg. aen. 6.614>	inclusi poenam exspectant. ne quaere doceri
<uerg. aen. 6.615>	quam poenam aut quae forma uiros fortunaue mersit.
<uerg. aen. 6.616>	saxum ingens uoluunt alii radiisque rotarum
<uerg. aen. 6.617>	districti pendent; sedet aeternumque sedebit
<uerg. aen. 6.618>	infelix theseus; phlegyasque miserrimus omnis
<uerg. aen. 6.619>	admonet et magna testatur uoce per umbras
<uerg. aen. 6.620>	"discite iustitiam moniti et non temnere diuos."
<uerg. aen. 6.621>	uendidit hic auro patriam dominumque potentem
<uerg. aen. 6.622>	imposuit; fixit leges pretio atque refixit;
<uerg. aen. 6.623>	hic thalamum inuasit natae uetitosque hymenaeos;
<uerg. aen. 6.624>	ausi omnes immane nefas ausoque potiti.
<uerg. aen. 6.625>	non mihi si linguae centum sint oraque centum
<uerg. aen. 6.626>	ferrea uox omnis scelerum comprendere formas
<uerg. aen. 6.627>	omnia poenarum percurrere nomina possim."
<uerg. aen. 6.628>	haec ubi dicta dedit phoebi longaeua sacerdos
<uerg. aen. 6.629>	"sed iam age carpe uiam et susceptum perfice munus;
<uerg. aen. 6.630>	adceleremus" ait; "cyclopum educta caminis
<uerg. aen. 6.631>	moenia conspicio atque aduerso fornice portas
<uerg. aen. 6.632>	haec ubi nos praecepta iubent deponere dona."
<uerg. aen. 6.633>	dixerat et pariter gressi per opaca uiarum
<uerg. aen. 6.634>	corripiunt spatium medium foribusque propinquant.
<uerg. aen. 6.635>	occupat aeneas aditum corpusque recenti
<uerg. aen. 6.636>	spargit aqua ramumque aduerso in limine figit.
<uerg. aen. 6.637>	his demum exactis perfecto munere diuae
<uerg. aen. 6.638>	deuenere locos laetos et amoena uirecta
<uerg. aen. 6.639>	fortunatorum nemorum sedesque beatas.
<uerg. aen. 6.640>	largior hic campos aether et lumine uestit
<uerg. aen. 6.641>	purpureo solemque suum sua sidera norunt.
<uerg. aen. 6.642>	pars in gramineis exercent membra palaestris
<uerg. aen. 6.643>	contendunt ludo et fulua luctantur harena;
<uerg. aen. 6.644>	pars pedibus plaudunt choreas et carmina dicunt.
<uerg. aen. 6.645>	nec non threcius longa cum ueste sacerdos
<uerg. aen. 6.646>	obloquitur numeris septem discrimina uocum
<uerg. aen. 6.647>	iamque eadem digitis iam pectine pulsat eburno.
<uerg. aen. 6.648>	hic genus antiquum teucri pulcherrima proles
<uerg. aen. 6.649>	magnanimi heroes nati melioribus annis
<uerg. aen. 6.650>	ilusque assaracusque et troiae dardanus auctor.
<uerg. aen. 6.651>	arma procul currusque uirum miratur inanes.
<uerg. aen. 6.652>	stant terra defixae hastae passimque soluti
<uerg. aen. 6.653>	per campum pascuntur equi. quae gratia currum
<uerg. aen. 6.654>	armorumque fuit uiuis quae cura nitentis
<uerg. aen. 6.655>	pascere equos eadem sequitur tellure repostos.
<uerg. aen. 6.656>	conspicit ecce alios dextra laeuaque per herbam
<uerg. aen. 6.657>	uescentis laetumque choro paeana canentis
<uerg. aen. 6.658>	inter odoratum lauri nemus unde superne
<uerg. aen. 6.659>	plurimus eridani per siluam uoluitur amnis.
<uerg. aen. 6.660>	hic manus ob patriam pugnando uolnera passi
<uerg. aen. 6.661>	quique sacerdotes casti dum uita manebat
<uerg. aen. 6.662>	quique pii uates et phoebo digna locuti
<uerg. aen. 6.663>	inuentas aut qui uitam excoluere per artes
<uerg. aen. 6.664>	quique sui memores alios fecere merendo
<uerg. aen. 6.665>	omnibus his niuea cinguntur tempora uitta.
<uerg. aen. 6.666>	quos circumfusos sic est adfata sybilla
<uerg. aen. 6.667>	musaeum ante omnes medium nam plurima turba
<uerg. aen. 6.668>	hunc habet atque umeris exstantem suspicit altis
<uerg. aen. 6.669>	"dicite felices animae tuque optime uates
<uerg. aen. 6.670>	quae regio anchisen quis habet locus illius ergo
<uerg. aen. 6.671>	uenimus et magnos erebi transnauimus amnes."
<uerg. aen. 6.672>	atque huic responsum paucis ita reddidit heros
<uerg. aen. 6.673>	"nulli certa domus; lucis habitamus opacis
<uerg. aen. 6.674>	riparumque toros et prata recentia riuis
<uerg. aen. 6.675>	incolimus. sed uos si fert ita corde uoluntas
<uerg. aen. 6.676>	hoc superate iugum; et facili iam tramite sistam."
<uerg. aen. 6.677>	dixit et ante tulit gressum camposque nitentis
<uerg. aen. 6.678>	desuper ostentat; dehinc summa cacumina linquunt.
<uerg. aen. 6.679>	at pater anchises penitus conualle uirenti
<uerg. aen. 6.680>	inclusas animas superumque ad lumen ituras
<uerg. aen. 6.681>	lustrabat studio recolens omnemque suorum
<uerg. aen. 6.682>	forte recensebat numerum carosque nepotes
<uerg. aen. 6.683>	fataque fortunasque uirum moresque manusque.
<uerg. aen. 6.684>	isque ubi tendentem aduersum per gramina uidet
<uerg. aen. 6.685>	aenean alacris palmas utrasque tetendit
<uerg. aen. 6.686>	effusaeque genis lacrimae et uox excidit ore
<uerg. aen. 6.687>	"uenisti tandem tuaque exspectata parenti
<uerg. aen. 6.688>	uicit iter durum pietas datur ora tueri
<uerg. aen. 6.689>	nate tua et notas audire et reddere uoces
<uerg. aen. 6.690>	sic equidem ducebam animo rebarque futurum
<uerg. aen. 6.691>	tempora dinumerans" nec me mea cura fefellit.
<uerg. aen. 6.692>	quas ego te terras et quanta per aequora uectum
<uerg. aen. 6.693>	accipio! quantis iactatum nate periclis!
<uerg. aen. 6.694>	quam metui ne quid libyae tibi regna nocerent!"
<uerg. aen. 6.695>	ille autem "tua me genitor tua tristis imago
<uerg. aen. 6.696>	saepius occurrens haec limina tendere adegit
<uerg. aen. 6.697>	stant sale tyrrheno classes. da iungere dextram
<uerg. aen. 6.698>	da genitor teque amplexu ne subtrahe nostro."
<uerg. aen. 6.699>	sic memorans largo fletu simul ora rigabat.
<uerg. aen. 6.700>	ter conatus ibi collo dare brachia circum
<uerg. aen. 6.701>	ter frustra comprensa manus effugit imago
<uerg. aen. 6.702>	[par leuibus uentis uolucrique simillima somno.]
<uerg. aen. 6.703>	interea uidet aeneas in ualle reducta
<uerg. aen. 6.704>	seclusum nemus et uirgulta sonantia siluis
<uerg. aen. 6.705>	lethaeumque domos placidas qui praenatat amnem.
<uerg. aen. 6.706>	hunc circum innumerae gentes populique uolabant;
<uerg. aen. 6.707>	acuelut in pratis ubi apes aestate serena
<uerg. aen. 6.708>	floribus insidunt uariis et candida circum
<uerg. aen. 6.709>	lilia fundunturstrepit omnis murmure campus.
<uerg. aen. 6.710>	horrescit uisu subito causasque requirit
<uerg. aen. 6.711>	inscius aeneas quae sint ea flumina porro
<uerg. aen. 6.712>	quiue uiri tanto complerint agmine ripas.
<uerg. aen. 6.713>	tum pater anchises "animae quibus altera fato
<uerg. aen. 6.714>	corpora debentur lethaei ad fluminis undam
<uerg. aen. 6.715>	securos latices et longa obliuia potant.
<uerg. aen. 6.716>	[has equidem memorare tibi atque ostendere coram]
<uerg. aen. 6.717>	iampridem hanc prolem cupio enumerare meorum
<uerg. aen. 6.718>	quo magis italia mecum laetere reperta."
<uerg. aen. 6.719>	"o pater anne aliquas ad caelum hinc ire putandum est
<uerg. aen. 6.720>	sublimis animas iterumque ad tarda reuerti
<uerg. aen. 6.721>	corpora quae lucis miseris tam dira cupido"
<uerg. aen. 6.722>	"dicam equidem nec te suspensum nate tenebo"
<uerg. aen. 6.723>	suscipit anchises atque ordine singula pandit.
<uerg. aen. 6.724>	"principio caelum ac terras camposque liquentis
<uerg. aen. 6.725>	lucentemque globum lunae titaniaque astra
<uerg. aen. 6.726>	spiritus intus alit totamque infusa per artus
<uerg. aen. 6.727>	mens agitat molem et magno se corpore miscet.
<uerg. aen. 6.728>	inde hominum pecudumque genus uitaeque uolantum
<uerg. aen. 6.729>	et quae marmoreo fert monstra sub aequore pontus.
<uerg. aen. 6.730>	igneus est ollis uigor et caelestis origo
<uerg. aen. 6.731>	seminibus quantum non noxia corpora tardant
<uerg. aen. 6.732>	terrenique hebetant artus moribundaque membra.
<uerg. aen. 6.733>	hinc metuunt cupiuntque dolent gaudentque neque auras
<uerg. aen. 6.734>	dispiciunt clausae tenebris et carcere caeco.
<uerg. aen. 6.735>	quin et supremo cum lumine uita reliquit
<uerg. aen. 6.736>	non tamen omne malum miseris nec funditus omnes
<uerg. aen. 6.737>	corporeae excedunt pestes penitusque necesse est
<uerg. aen. 6.738>	multa diu concreta modis inolescere miris.
<uerg. aen. 6.739>	ergo exercentur poenis ueterumque malorum
<uerg. aen. 6.740>	supplicia expendunt aliae panduntur inanes
<uerg. aen. 6.741>	suspensae ad uentos; aliis sub gurgite uasto
<uerg. aen. 6.742>	infectum eluitur scelus aut exuritur igni;
<uerg. aen. 6.743>	quisque suos patimur manes; exinde per amplum
<uerg. aen. 6.744>	mittimur elysium et pauci laeta arua tenemus;
<uerg. aen. 6.745>	donec longa dies perfecto temporis orbe
<uerg. aen. 6.746>	concretam exemit labem purumque relinquit
<uerg. aen. 6.747>	aetherium sensum atque aura simplicis ignem.
<uerg. aen. 6.748>	has omnes ubi mille rotam uoluere per annos
<uerg. aen. 6.749>	lethaeum ad fluuium deus euocat agmine magno
<uerg. aen. 6.750>	scilicet immemores supera ut conuexa reuisant
<uerg. aen. 6.751>	rursus et incipiant in corpora uelle reuerti."
<uerg. aen. 6.752>	dixerat anchises natumque unaque sibyllam
<uerg. aen. 6.753>	conuentus trahit in medios turbamque sonantem
<uerg. aen. 6.754>	et tumulum capit unde omnes longo ordine possit
<uerg. aen. 6.755>	aduersos legere et uenientum discere uultus.
<uerg. aen. 6.756>	"nunc age dardaniam prolem quae deinde sequatur
<uerg. aen. 6.757>	gloria qui maneant itala de gente nepotes
<uerg. aen. 6.758>	inlustris animas nostrumque in nomen ituras
<uerg. aen. 6.759>	expediam dictis et te tua fata docebo.
<uerg. aen. 6.760>	ille uides pura iuuenis qui nititur hasta
<uerg. aen. 6.761>	proxuma sorte tenet lucis loca primus ad auras
<uerg. aen. 6.762>	aetherias italo commixtus sanguine surget
<uerg. aen. 6.763>	siluius albanum nomen tua postuma proles
<uerg. aen. 6.764>	quem tibi longaeuo serum lauinia coniunx
<uerg. aen. 6.765>	educet siluis regem regumque parentem
<uerg. aen. 6.766>	unde genus longa nostrum dominabitur alba.
<uerg. aen. 6.767>	"proxumus ille procas troianae gloria gentis
<uerg. aen. 6.768>	et capys et numitor et qui te nomine reddet
<uerg. aen. 6.769>	siluius aeneas pariter pietate uel armis
<uerg. aen. 6.770>	egregius si umquam regnandam acceperit albam.
<uerg. aen. 6.771>	qui iuuenes! quantas ostentant aspice uires
<uerg. aen. 6.772>	atque umbrata gerunt ciuili tempora quercu!
<uerg. aen. 6.773>	hi tibi nomentum et gabios urbemque fidenam
<uerg. aen. 6.774>	hi collatinas imponent montibus arces
<uerg. aen. 6.775>	pometios castrumque inui bolamque coramque.
<uerg. aen. 6.776>	haec tum nomina erunt nunc sunt sine nomine terrae.
<uerg. aen. 6.777>	"quin et auo comitem sese mauortius addet
<uerg. aen. 6.778>	romulus assaraci quem sanguinis ilia mater
<uerg. aen. 6.779>	educet. uiden ut geminae stant uertice cristae
<uerg. aen. 6.780>	et pater ipse suo superum iam signat honore
<uerg. aen. 6.781>	en huius nate auspiciis illa incluta roma
<uerg. aen. 6.782>	imperium terris animos aequabit olympo
<uerg. aen. 6.783>	septemque una sibi muro circumdabit arces
<uerg. aen. 6.784>	felix prole uirum qualis berecyntia mater
<uerg. aen. 6.785>	inuehitur curru phrygias turrita per urbes
<uerg. aen. 6.786>	laeta deum partu centum complexa nepotes
<uerg. aen. 6.787>	omnes caelicolas omnes supera alta tenentes.
<uerg. aen. 6.788>	"huc geminas nunc flecte acies hanc aspice gentem
<uerg. aen. 6.789>	romanosque tuos. hic caesar et omnis iuli
<uerg. aen. 6.790>	progenies magnum caeli uentura sub axem.
<uerg. aen. 6.791>	hic uir hic est tibi quem promitti saepius audis
<uerg. aen. 6.792>	augustus caesar diui genus aurea condet
<uerg. aen. 6.793>	saecula qui rursus latio regnata per arua
<uerg. aen. 6.794>	saturno quondam super et garamantas et indos
<uerg. aen. 6.795>	proferet imperium iacet extra sidera tellus
<uerg. aen. 6.796>	extra anni solisque uias ubi caelifer atlas
<uerg. aen. 6.797>	axem umero torquet stellis ardentibus aptum.
<uerg. aen. 6.798>	huius in aduentum iam nunc et caspia regna
<uerg. aen. 6.799>	responsis horrent diuom et maeotia tellus
<uerg. aen. 6.800>	et septemgemini turbant trepida ostia nili.
<uerg. aen. 6.801>	nec uero alcides tantum telluris obiuit
<uerg. aen. 6.802>	fixerit aeripedem ceruam licet aut erymanthi
<uerg. aen. 6.803>	pacarit nemora et lernam tremefecerit arcu;
<uerg. aen. 6.804>	nec qui pampineis uictor iuga flectit habenis
<uerg. aen. 6.805>	liber agens celso nysae de uertice tigres.
<uerg. aen. 6.806>	aut dubitamus adhuc uirtute extendere uires
<uerg. aen. 6.807>	aut metus ausonia prohibet consistere terra
<uerg. aen. 6.808>	"quis procul ille autem ramis insignis oliuae
<uerg. aen. 6.809>	sacra ferens nosco crines incanaque menta
<uerg. aen. 6.810>	regis romani primus qui legibus urbem
<uerg. aen. 6.811>	fundabit curibus paruis et paupere terra
<uerg. aen. 6.812>	missus in imperium magnum. cui deinde subibit
<uerg. aen. 6.813>	otia qui rumpet patriae residesque mouebit
<uerg. aen. 6.814>	tullus in arma uiros et iam desueta triumphis
<uerg. aen. 6.815>	agmina. quem iuxta sequitur iactantior ancus
<uerg. aen. 6.816>	nunc quoque iam nimium gaudens popularibus auris.
<uerg. aen. 6.817>	uis et tarquinios reges animamque superbam
<uerg. aen. 6.818>	ultoris bruti fascesque uidere receptos
<uerg. aen. 6.819>	consulis imperium hic primus saeuasque secures
<uerg. aen. 6.820>	accipiet natosque pater noua bella mouentes
<uerg. aen. 6.821>	ad poenam pulchra pro libertate uocabit.
<uerg. aen. 6.822>	infelix utcumque ferent ea facta minores
<uerg. aen. 6.823>	uincet amor patriae laudumque immensa cupido.
<uerg. aen. 6.824>	quin decios drusosque procul saeuumque securi
<uerg. aen. 6.825>	aspice torquatum et referentem signa camillum.
<uerg. aen. 6.826>	illae autem paribus quas fulgere cernis in armis
<uerg. aen. 6.827>	concordes animae nunc et dum nocte premuntur
<uerg. aen. 6.828>	heu quantum inter se bellum si lumina uitae
<uerg. aen. 6.829>	attigerint quantas acies stragemque ciebunt!
<uerg. aen. 6.830>	aggeribus socer alpinis atque arce monoeci
<uerg. aen. 6.831>	descendens gener aduersis instructus eois.
<uerg. aen. 6.832>	ne pueri ne tanta animis adsuescite bella
<uerg. aen. 6.833>	neu patriae ualidas in uiscera uertite uires;
<uerg. aen. 6.834>	tuque prior tu parce genus qui ducis olympo
<uerg. aen. 6.835>	proice tela manu sanguis meus!
<uerg. aen. 6.836>	"ille triumphata capitolia ad alta corintho
<uerg. aen. 6.837>	uictor aget currum caesis insignis achiuis.
<uerg. aen. 6.838>	eruet ille argos agamemnoniasque mycenas
<uerg. aen. 6.839>	ipsumque aeaciden genus armipotentis achilli
<uerg. aen. 6.840>	ultus auos troiae templa et temerata mineruae.
<uerg. aen. 6.841>	quis te magne cato tacitum aut te cosse relinquat
<uerg. aen. 6.842>	quis gracchi genus aut geminos duo fulmina belli
<uerg. aen. 6.843>	scipiadas cladem libyae paruoque potentem
<uerg. aen. 6.844>	fabricium uel te sulco serrane serentem
<uerg. aen. 6.845>	quo fessum rapitis fabii tu maxumus ille es
<uerg. aen. 6.846>	unus qui nobis cunctando restituis rem.
<uerg. aen. 6.847>	excudent alii spirantia mollius aera
<uerg. aen. 6.848>	credo equidem uiuos ducent de marmore uoltus
<uerg. aen. 6.849>	orabunt causas melius caelique meatus
<uerg. aen. 6.850>	describent radio et surgentia sidera dicent
<uerg. aen. 6.851>	tu regere imperio populos romane memento;
<uerg. aen. 6.852>	hae tibi erunt artes; pacisque imponere morem
<uerg. aen. 6.853>	parcere subiectis et debellare superbos."
<uerg. aen. 6.854>	sic pater anchises atque haec mirantibus addit
<uerg. aen. 6.855>	"aspice ut insignis spoliis marcellus opimis
<uerg. aen. 6.856>	ingreditur uictorque uiros supereminet omnes!
<uerg. aen. 6.857>	hic rem romanam magno turbante tumultu
<uerg. aen. 6.858>	sistet eques sternet poenos gallumque rebellem
<uerg. aen. 6.859>	tertiaque arma patri suspendet capta quirino."
<uerg. aen. 6.860>	atque hic aeneas; una namque ire uidebat
<uerg. aen. 6.861>	egregium forma iuuenem et fulgentibus armis
<uerg. aen. 6.862>	sed frons laeta parum et deiecto lumina uoltu
<uerg. aen. 6.863>	"quis pater ille uirum qui sic comitatur euntem
<uerg. aen. 6.864>	filius anne aliquis magna de stirpe nepotum
<uerg. aen. 6.865>	quis strepitus circa comitum! quantum instar in ipso!
<uerg. aen. 6.866>	sed nox atra caput tristi circumuolat umbra."
<uerg. aen. 6.867>	tum pater anchises lacrimis ingressus obortis
<uerg. aen. 6.868>	"o gnate ingentem luctum ne quaere tuorum;
<uerg. aen. 6.869>	ostendent terris hunc tantum fata neque ultra
<uerg. aen. 6.870>	esse sinent. nimium uobis romana propago
<uerg. aen. 6.871>	uisa potens superi propria haec si dona fuissent.
<uerg. aen. 6.872>	quantos ille uirum magnam mauortis ad urbem
<uerg. aen. 6.873>	campus aget gemitus uel quae tiberine uidebis
<uerg. aen. 6.874>	funera cum tumulum praeterlabere recentem!
<uerg. aen. 6.875>	nec puer iliaca quisquam de gente latinos
<uerg. aen. 6.876>	in tantum spe tollet auos nec romula quondam
<uerg. aen. 6.877>	ullo se tantum tellus iactabit alumno.
<uerg. aen. 6.878>	heu pietas heu prisca fides inuictaque bello
<uerg. aen. 6.879>	dextera! non illi se quisquam impune tulisset
<uerg. aen. 6.880>	obuius armato seu cum pedes iret in hostem
<uerg. aen. 6.881>	seu spumantis equi foderet calcaribus armos.
<uerg. aen. 6.882>	heu miserande puer si qua fata aspera rumpas
<uerg. aen. 6.883>	tu marcellus eris. manibus date lilia plenis
<uerg. aen. 6.884>	purpureos spargam flores animamque nepotis
<uerg. aen. 6.885>	his saltem adcumulem donis et fungar inani
<uerg. aen. 6.886>	munere"sic tota passim regione uagantur
<uerg. aen. 6.887>	aris in campis latis atque omnia lustrant.
<uerg. aen. 6.888>	quae postquam anchises natum per singula duxit
<uerg. aen. 6.889>	incenditque animum famae uenientis amore
<uerg. aen. 6.890>	exin bella uiro memorat quae deinde gerenda
<uerg. aen. 6.891>	laurentisque docet populos urbemque latini
<uerg. aen. 6.892>	et quo quemque modo fugiatque feratque laborem.
<uerg. aen. 6.893>	sunt geminae somni portae quarum altera fertur
<uerg. aen. 6.894>	cornea qua ueris facilis datur exitus umbris;
<uerg. aen. 6.895>	altera candenti perfecta nitens elephanto
<uerg. aen. 6.896>	sed falsa ad caelum mittunt insomnia manes.
<uerg. aen. 6.897>	his ubi tum natum anchises unaque sibyllam
<uerg. aen. 6.898>	prosequitur dictis portaque emittit eburna
<uerg. aen. 6.899>	ille uiam secat ad naues sociosque reuisit
<uerg. aen. 6.900>	tum se ad caietae recto fert litore portum.
<uerg. aen. 6.901>	[ancora de prora iacitur stant litore puppes.]

<uerg. aen. 7.1>	tu quoque litoribus nostris aeneia nutrix
<uerg. aen. 7.2>	aeternam moriens famam caieta dedisti;
<uerg. aen. 7.3>	et nunc seruat honos sedem tuus ossaque nomen
<uerg. aen. 7.4>	hesperia in magna siqua est ea gloria signat.
<uerg. aen. 7.5>	at pius exsequiis aeneas rite solutis
<uerg. aen. 7.6>	aggere composito tumuli postquam alta quierunt
<uerg. aen. 7.7>	aequora tendit iter uelis portumque relinquit.
<uerg. aen. 7.8>	adspirant aurae in noctem nec candida cursus
<uerg. aen. 7.9>	luna negat splendet tremulo sub lumine pontus.
<uerg. aen. 7.10>	proxima circaeae raduntur litora terrae
<uerg. aen. 7.11>	diues inaccessos ubi solis filia lucos
<uerg. aen. 7.12>	adsiduo resonat cantu tectisque superbis
<uerg. aen. 7.13>	urit odoratam nocturna in lumina cedrum
<uerg. aen. 7.14>	arguto tenuis percurrens pectine telas.
<uerg. aen. 7.15>	hinc exaudiri gemitus iraeque leonum
<uerg. aen. 7.16>	uincla recusantum et sera sub nocte rudentum
<uerg. aen. 7.17>	saetigerique sues atque in praesaepibus ursi
<uerg. aen. 7.18>	saeuire ac formae magnorum ululare luporum
<uerg. aen. 7.19>	quos hominum ex facie dea saeua potentibus herbis
<uerg. aen. 7.20>	induerat circe in uoltus ac terga ferarum.
<uerg. aen. 7.21>	quae ne monstra pii paterentur talia troes
<uerg. aen. 7.22>	delati in portus neu litora dira subirent
<uerg. aen. 7.23>	neptunus uentis impleuit uela secundis
<uerg. aen. 7.24>	atque fugam dedit et praeter uada feruida uexit.
<uerg. aen. 7.25>	iamque rubescebat radiis mare et aethere ab alto
<uerg. aen. 7.26>	aurora in roseis fulgebat lutea bigis
<uerg. aen. 7.27>	cum uenti posuere omnisque repente resedit
<uerg. aen. 7.28>	flatus et in lento luctantur marmore tonsae.
<uerg. aen. 7.29>	atque hic aeneas ingentem ex aequore lucum
<uerg. aen. 7.30>	prospicit. hunc inter fluuio tiberinus amoeno.
<uerg. aen. 7.31>	uerticibus rapidis et multa flauus arena
<uerg. aen. 7.32>	in mare prorumpit. uariae circumque supraque
<uerg. aen. 7.33>	adsuetae ripis uolucres et fluminis alueo
<uerg. aen. 7.34>	aethera mulcebant cantu lucoque uolabant.
<uerg. aen. 7.35>	flectere iter sociis terraeque aduertere proras
<uerg. aen. 7.36>	imperat et laetus fluuio succedit opaco.
<uerg. aen. 7.37>	nunc age qui reges erato quae tempora rerum
<uerg. aen. 7.38>	quis latio antiquo fuerit status aduena classem
<uerg. aen. 7.39>	cum primum ausoniis exercitus appulit oris
<uerg. aen. 7.40>	expediam et primae reuocabo exordia pugnae.
<uerg. aen. 7.41>	tu uatem tu diua mone. dicam horrida bella
<uerg. aen. 7.42>	dicam acies actosque animis in funera reges
<uerg. aen. 7.43>	tyrrhenamque manum totamque sub arma coactam
<uerg. aen. 7.44>	hesperiam. maior rerum mihi nascitur ordo
<uerg. aen. 7.45>	maius opus moueo.rex arua latinus et urbes
<uerg. aen. 7.46>	iam senior longa placidas in pace regebat.
<uerg. aen. 7.47>	hunc fauno et nympha genitum laurente marica
<uerg. aen. 7.48>	accipimus fauno picus pater isque parentem
<uerg. aen. 7.49>	te saturne refert tu sanguinis ultimus auctor.
<uerg. aen. 7.50>	filius huic fato diuom prolesque uirilis
<uerg. aen. 7.51>	nulla fuit primaque oriens erepta iuuenta est.
<uerg. aen. 7.52>	sola domum et tantas seruabat filia sedes
<uerg. aen. 7.53>	iam matura uiro iam plenis nubilis annis.
<uerg. aen. 7.54>	multi illam magno e latio totaque petebant
<uerg. aen. 7.55>	ausonia. petit ante alios pulcherrimus omnis
<uerg. aen. 7.56>	turnus auis atauisque potens quem regia coniunx
<uerg. aen. 7.57>	adiungi generum miro properabat amore;
<uerg. aen. 7.58>	sed uariis portenta deum terroribus obstant.
<uerg. aen. 7.59>	laurus erat tecti medio in penetralibus altis
<uerg. aen. 7.60>	sacra comam multosque metu seruata per annos
<uerg. aen. 7.61>	quam pater inuentam primas cum conderet arces
<uerg. aen. 7.62>	ipse ferebatur phoebo sacrasse latinus
<uerg. aen. 7.63>	laurentisque ab ea nomen posuisse colonis.
<uerg. aen. 7.64>	huius apes summum densae (mirabile dictu)
<uerg. aen. 7.65>	stridore ingenti liquidum trans aethera uectae
<uerg. aen. 7.66>	obsedere apicem ex pedibus per mutua nexis
<uerg. aen. 7.67>	examen subitum ramo frondente pependit.
<uerg. aen. 7.68>	continuo uates "externum cernimus" inquit
<uerg. aen. 7.69>	"aduentare uirum et partis petere agmen easdem
<uerg. aen. 7.70>	partibus ex isdem et summa dominarier arce."
<uerg. aen. 7.71>	praeterea castis adolet dum altaria taedis
<uerg. aen. 7.72>	et iuxta genitorem adstat lauinia uirgo
<uerg. aen. 7.73>	uisa (nefas) longis comprendere crinibus ignem
<uerg. aen. 7.74>	[atque omnem ornatum flamma crepitante cremari]
<uerg. aen. 7.75>	regalisque accensa comas accensa coronam
<uerg. aen. 7.76>	insignem gemmis tum fumida lumine fuluo
<uerg. aen. 7.77>	inuolui ac totis uolcanum spargere tectis.
<uerg. aen. 7.78>	id uero horrendum ac uisu mirabile ferri
<uerg. aen. 7.79>	namque fore inlustrem fama fatisque canebant
<uerg. aen. 7.80>	ipsam sed populo magnum portendere bellum.
<uerg. aen. 7.81>	at rex sollicitus monstris oracula fauni
<uerg. aen. 7.82>	fatidici; genitoris adit lucosque sub alta
<uerg. aen. 7.83>	consulit albunea nemorum quae maxima sacro
<uerg. aen. 7.84>	fonte sonat saeuamque exhalat opaca mephitim.
<uerg. aen. 7.85>	hinc italae gentes omnisque oenotria tellus
<uerg. aen. 7.86>	in dubiis responsa petunt; huc dona sacerdos
<uerg. aen. 7.87>	cum tulit et caesarum ouium sub nocte silenti
<uerg. aen. 7.88>	pellibus incubuit stratis somnosque petiuit
<uerg. aen. 7.89>	multa modis simulacra uidet uolitantia miris
<uerg. aen. 7.90>	et uarias audit uoces fruiturque deorum
<uerg. aen. 7.91>	conloquio atque imis acheronta adfatur auernis.
<uerg. aen. 7.92>	hic et tum pater ipse petens responsa latinus
<uerg. aen. 7.93>	centum lanigeras mactabat rite bidentis
<uerg. aen. 7.94>	atque harum effultus tergo stratisque iacebat
<uerg. aen. 7.95>	uelleribus subita ex alto uox reddita luco est
<uerg. aen. 7.96>	"ne pete conubiis natam sociare latinis
<uerg. aen. 7.97>	o mea progenies thalamis neu crede paratis
<uerg. aen. 7.98>	externi uenient generi qui sanguine nostrum
<uerg. aen. 7.99>	nomen in astra ferant quorumque a stirpe nepotes
<uerg. aen. 7.100>	omnia sub pedibus qua sol utrumque recurrens
<uerg. aen. 7.101>	aspicit oceanum uertique regique uidebunt."
<uerg. aen. 7.102>	haec responsa patris fauni monitusque silenti
<uerg. aen. 7.103>	nocte datos non ipse suo premit ore latinus
<uerg. aen. 7.104>	sed circum late uolitans iam fama per urbes
<uerg. aen. 7.105>	ausonias tulerat cum laomedontia pubes
<uerg. aen. 7.106>	gramineo ripae religauit ab aggere classem.
<uerg. aen. 7.107>	aeneas primique duces et pulcher iulus
<uerg. aen. 7.108>	corpora sub ramis deponunt arboris altae
<uerg. aen. 7.109>	instituuntque dapes et adorea liba per herbam
<uerg. aen. 7.110>	subiciunt epulis (sic iuppiter ipse monebat)
<uerg. aen. 7.111>	et cereale solum pomis agrestibus augent.
<uerg. aen. 7.112>	consumptis hic forte aliis ut uertere morsus
<uerg. aen. 7.113>	exiguam in cererem penuria adegit edendi
<uerg. aen. 7.114>	et uiolare manu malisque audacibus orbem
<uerg. aen. 7.115>	fatalis crusti patulis nec parcere quadris
<uerg. aen. 7.116>	"heus ! etiam mensas consumimus" inquit iulus
<uerg. aen. 7.117>	nec plura adludens. ea uox audita laborum
<uerg. aen. 7.118>	prima tulit finem primamque loquentis ab ore
<uerg. aen. 7.119>	eripuit pater ac stupefactus numine pressit.
<uerg. aen. 7.120>	continuo "salue fatis mihi debita tellus
<uerg. aen. 7.121>	uosque" ait "o fidi troiae saluete penates
<uerg. aen. 7.122>	hic domus haec patria est. genitor mihi talia namque
<uerg. aen. 7.123>	(nunc repeto) anchises fatorum arcana reliquit
<uerg. aen. 7.124>	cum te nate fames ignota ad litora uectum
<uerg. aen. 7.125>	accisis coget dapibus consumere mensas
<uerg. aen. 7.126>	tum sperare domos defessus ibique memento
<uerg. aen. 7.127>	prima locare manu molirique aggere tecta.
<uerg. aen. 7.128>	haec erat illa fames; haec nos suprema manebat
<uerg. aen. 7.129>	exiliis positura modum.
<uerg. aen. 7.130>	quare agite et primo laeti cum lumine solis
<uerg. aen. 7.131>	quae loca quiue habeant homines ubi moenia gentis
<uerg. aen. 7.132>	uestigemus et a portu diuersa petamus.
<uerg. aen. 7.133>	nunc pateras libate ioui precibusque uocate
<uerg. aen. 7.134>	anchisen genitorem et uina reponite mensis."
<uerg. aen. 7.135>	sic deinde effatus frondenti tempora ramo
<uerg. aen. 7.136>	implicat et geniumque loci primamque deorum
<uerg. aen. 7.137>	tellurem nymphasque et adhuc ignota precatur
<uerg. aen. 7.138>	flumina tum noctem noctisque orientia signa
<uerg. aen. 7.139>	idaeumque iouem phrygiamque ex ordine matrem
<uerg. aen. 7.140>	inuocat et duplicis caeloque ereboque parentis.
<uerg. aen. 7.141>	hic pater omnipotens ter caelo clarus ab alto
<uerg. aen. 7.142>	intonuit radiisque ardentem lucis et auro
<uerg. aen. 7.143>	ipse manu quatiens ostendit ab aethere nubem.
<uerg. aen. 7.144>	diditur hic subito troiana per agmina rumor
<uerg. aen. 7.145>	aduenisse diem quo debita moenia condant.
<uerg. aen. 7.146>	certatim instaurant epulas atque omine magno
<uerg. aen. 7.147>	crateras laeti statuunt et uina coronant.
<uerg. aen. 7.148>	postera cum prima lustrabat lampade terras
<uerg. aen. 7.149>	orta dies urbem et finis et litora gentis
<uerg. aen. 7.150>	diuersi explorant haec fontis stagna numici
<uerg. aen. 7.151>	hunc thybrim fluuium hic fortis habitare latinos.
<uerg. aen. 7.152>	tum satus anchisa delectos ordine ab omni
<uerg. aen. 7.153>	centum oratores augusta ad moenia regis
<uerg. aen. 7.154>	ire iubet ramis uelatos palladis omnis
<uerg. aen. 7.155>	donaque ferre uiro pacemque exposcere teucris.
<uerg. aen. 7.156>	haud mora festinant iussi rapidisque feruntur
<uerg. aen. 7.157>	passibus. ipse humili designat moenia fossa
<uerg. aen. 7.158>	moliturque locum primasque in litore sedes
<uerg. aen. 7.159>	castrorum in morem pinnis atque aggere cingit.
<uerg. aen. 7.160>	iamque iter emensi turris ac tecta latinorum
<uerg. aen. 7.161>	ardua cernebant iuuenes muroque subibant.
<uerg. aen. 7.162>	ante urbem pueri et primaeuo flore iuuentus
<uerg. aen. 7.163>	exercentur equis domitantque in puluere currus
<uerg. aen. 7.164>	aut acris tendunt arcus aut lenta lacertis
<uerg. aen. 7.165>	spicula contorquent cursuque ictuque lacessunt
<uerg. aen. 7.166>	cum praeuectus equo longaeui regis ad auris
<uerg. aen. 7.167>	nuntius ingentis ignota in ueste reportat
<uerg. aen. 7.168>	aduenisse uiros. ille intra tecta uocari
<uerg. aen. 7.169>	imperat et solio medius consedit auito.
<uerg. aen. 7.170>	tectum augustum ingens. centum sublime columnis
<uerg. aen. 7.171>	urbe fuit summa laurentis regia pici
<uerg. aen. 7.172>	horrendum siluis et religione parentum.
<uerg. aen. 7.173>	hic sceptra accipere et primos attollere fasces
<uerg. aen. 7.174>	regibus omen erat hoc illis curia templum
<uerg. aen. 7.175>	hae sacris sedes epulis hic ariete caeso
<uerg. aen. 7.176>	perpetuis soliti patres considere mensis.
<uerg. aen. 7.177>	quin etiam ueterum effigies ex ordine auorum
<uerg. aen. 7.178>	antiqua e cedro italusque paterque sabinus
<uerg. aen. 7.179>	uitisator curuam seruans sub imagine falcem
<uerg. aen. 7.180>	saturnusque senex ianique bifrontis imago
<uerg. aen. 7.181>	uestibulo astabant aliique ab origine reges
<uerg. aen. 7.182>	martiaque ob patriam pugnando uolnera passi.
<uerg. aen. 7.183>	multaque praeterea sacris in postibus arma
<uerg. aen. 7.184>	captiui pendent currus curuaeque secures
<uerg. aen. 7.185>	et cristae capitum et portarum ingentia claustra
<uerg. aen. 7.186>	spiculaque clipeique ereptaque rostra carinis.
<uerg. aen. 7.187>	ipse quirinali lituo paruaque sedebat
<uerg. aen. 7.188>	succinctus trabea laeuaque ancile gerebat
<uerg. aen. 7.189>	picus equum domitor; quem capta cupidine coniunx
<uerg. aen. 7.190>	aurea percussum uirga uersumque uenenis
<uerg. aen. 7.191>	fecit auem circe sparsitque coloribus alas.
<uerg. aen. 7.192>	tali intus templo diuom patriaque latinus
<uerg. aen. 7.193>	sede sedens teucros ad sese in tecta uocauit
<uerg. aen. 7.194>	atque haec ingressis placido prior edidit ore
<uerg. aen. 7.195>	"dicite dardanidae (neque enim nescimus et urbem
<uerg. aen. 7.196>	et genus auditique aduertitis aequore cursum)
<uerg. aen. 7.197>	quid petitis  quae causa rates aut cuius egentis
<uerg. aen. 7.198>	litus ad ausonium tot per uada caerula uexit
<uerg. aen. 7.199>	siue errore uiae seu tempestatibus acti
<uerg. aen. 7.200>	qualia multa mari nautae patiuntur in alto
<uerg. aen. 7.201>	fluminis intrastis ripas portuque sedetis
<uerg. aen. 7.202>	ne fugite hospitium neue ignorate latinos
<uerg. aen. 7.203>	saturni gentem haud uinclo nec legibus aequam
<uerg. aen. 7.204>	sponte sua ueterisque dei se more tenentem.
<uerg. aen. 7.205>	atque equidem memini (fama est obscurior annis)
<uerg. aen. 7.206>	auruncos ita ferre senes his ortus ut agris
<uerg. aen. 7.207>	dardanus idaeas phrygiae penetrauit ad urbes
<uerg. aen. 7.208>	threiciamque samum quae nunc samothracia fertur.
<uerg. aen. 7.209>	hinc illum corythi tyrrhena ab sede profectum
<uerg. aen. 7.210>	aurea nunc solio stellantis regia caeli
<uerg. aen. 7.211>	accipit et numerum diuorum altaribus auget."
<uerg. aen. 7.212>	dixerat et dicta ilioneus sic uoce secutus
<uerg. aen. 7.213>	"rex genus egregium fauni nec fluctibus actos
<uerg. aen. 7.214>	atra subegit hiemps uestris succedere terris
<uerg. aen. 7.215>	nec sidus regione uiae litusue fefellit
<uerg. aen. 7.216>	consilio hanc omnes animisque uolentibus urbem
<uerg. aen. 7.217>	adferimur pulsi regnis quae maxima quondam
<uerg. aen. 7.218>	extremo ueniens sol aspiciebat olympo.
<uerg. aen. 7.219>	ab ioue principium generis ioue dardana pubes
<uerg. aen. 7.220>	gaudet auo rex ipse iouis de gente suprema
<uerg. aen. 7.221>	troius aeneas tua nos ad limina misit.
<uerg. aen. 7.222>	quanta per idaeos saeuis effusa mycenis
<uerg. aen. 7.223>	tempestas ierit campos quibus actus uterque
<uerg. aen. 7.224>	europae atque asiae fatis concurrerit orbis
<uerg. aen. 7.225>	audiit et siquem tellus extrema refuso
<uerg. aen. 7.226>	summouet oceano et siquem extenta plagarum
<uerg. aen. 7.227>	quattuor in medio dirimit plaga solis iniqui.
<uerg. aen. 7.228>	diluuio ex illo tot uasta per aequora uecti
<uerg. aen. 7.229>	dis sedem exiguam patriis litusque rogamus
<uerg. aen. 7.230>	innocuum et cunctis undamque auramque patentem.
<uerg. aen. 7.231>	non erimus regno indecores nec uestra feretur
<uerg. aen. 7.232>	fama leuis tantique abolescet gratia facti
<uerg. aen. 7.233>	nec troiam ausonios gremio excepisse pigebit.
<uerg. aen. 7.234>	fata per aeneae iuro dextramque potentem
<uerg. aen. 7.235>	siue fide seu quis bello est expertus et armis
<uerg. aen. 7.236>	multi nos populi multae (ne temne quod ultro
<uerg. aen. 7.237>	praeferimus manibus uittas ac uerba precantia)
<uerg. aen. 7.238>	et petiere sibi et uoluere adiungere gentes;
<uerg. aen. 7.239>	sed nos fata deum uestras exquirere terras
<uerg. aen. 7.240>	imperiis egere suis. hinc dardanus ortus;
<uerg. aen. 7.241>	huc repetit iussisque ingentibus urguet apollo
<uerg. aen. 7.242>	tyrrhenum ad thybrim et fontis uada sacra numici.
<uerg. aen. 7.243>	dat tibi praeterea fortunae parua prioris
<uerg. aen. 7.244>	munera reliquias troia ex ardente receptas.
<uerg. aen. 7.245>	hoc pater anchises auro libabat ad aras;
<uerg. aen. 7.246>	hoc priami gestamen erat cum iura uocatis
<uerg. aen. 7.247>	more daret populis sceptrumque sacerque tiaras
<uerg. aen. 7.248>	iliadumque labor uestes."
<uerg. aen. 7.249>	talibus ilionei dictis defixa latinus
<uerg. aen. 7.250>	obtutu tenet ora soloque immobilis haeret
<uerg. aen. 7.251>	intentos uoluens oculos. nec purpura regem
<uerg. aen. 7.252>	picta mouet nec sceptra mouent priameia tantum
<uerg. aen. 7.253>	quantum in conubio natae thalamoque moratur
<uerg. aen. 7.254>	et ueteris fauni uoluit sub pectore sortem
<uerg. aen. 7.255>	hunc illum fatis externa ab sede profectum
<uerg. aen. 7.256>	portendi generum paribusque in regna uocari
<uerg. aen. 7.257>	auspiciis huic progeniem uirtute futuram
<uerg. aen. 7.258>	egregiam et totum quae uiribus occupet orbem.
<uerg. aen. 7.259>	tandem laetus ait "di nostra incepta secundent
<uerg. aen. 7.260>	auguriumque suum; dabitur troiane quod optas
<uerg. aen. 7.261>	mullera nec sperno. non uobis rege latino
<uerg. aen. 7.262>	diuitis uber agri troiaeue opulentia deerit.
<uerg. aen. 7.263>	ipse modo aeneas nostri si tanta cupido est
<uerg. aen. 7.264>	si iungi hospitio properat sociusque uocari
<uerg. aen. 7.265>	adueniat uoltus neue exhorrescat amicos
<uerg. aen. 7.266>	illi pacis erit dextram tetigisse tyranni.
<uerg. aen. 7.267>	uos contra regi mea nunc mandata referte.
<uerg. aen. 7.268>	est mihi nata uiro gentis quam iungere nostrae
<uerg. aen. 7.269>	non patrio ex adyto sortes non plurima caelo
<uerg. aen. 7.270>	monstra sinunt generos externis adfore ab oris
<uerg. aen. 7.271>	hoc latio restare canunt qui sanguine nostrum
<uerg. aen. 7.272>	nomen in astra ferant. hunc illum poscere fata
<uerg. aen. 7.273>	et reor et siquid ueri mens augurat opto."
<uerg. aen. 7.274>	haec effatus equos numero pater eligit omni
<uerg. aen. 7.275>	(stabant ter centum nitidi in praesaepibus altis)
<uerg. aen. 7.276>	omnibus extemplo teucris iubet ordine duci
<uerg. aen. 7.277>	instratos ostro alipedes pictisque tapetis;
<uerg. aen. 7.278>	aurea pectoribus demissa monilia pendent
<uerg. aen. 7.279>	tecti auro fuluum mandunt sub dentibus aurum;
<uerg. aen. 7.280>	absenti aeneae currunt geminosque iugalis
<uerg. aen. 7.281>	semine ab aetherio spirantis naribus ignem
<uerg. aen. 7.282>	illorum de gente patri quos daedala circe
<uerg. aen. 7.283>	supposita de matre nothos furata creauit.
<uerg. aen. 7.284>	talibus aeneadae donis dictisque latini
<uerg. aen. 7.285>	sublimes in equis redeunt pacemque reportant.
<uerg. aen. 7.286>	ecce autem inachiis sese referebat ab argis
<uerg. aen. 7.287>	saeua iouis coniunx aurasque inuecta tenebat
<uerg. aen. 7.288>	et laetum aenean classemque ex aethere longe
<uerg. aen. 7.289>	dardaniam siculo prospexit ab usque pachyno.
<uerg. aen. 7.290>	moliri iam tecta uidet iam fidere terrae
<uerg. aen. 7.291>	deseruisse rates stetit acri fixa dolore.
<uerg. aen. 7.292>	tum quassans caput haec effundit pectore dicta
<uerg. aen. 7.293>	"heu stirpem inuisam et fatis contraria nostris
<uerg. aen. 7.294>	fata phrygum ! num sigeis occumbere campis
<uerg. aen. 7.295>	num capti potuere capi num incensa cremauit
<uerg. aen. 7.296>	troia uiros  medias acies mediosque per ignis
<uerg. aen. 7.297>	inuenere uiam. at credo mea numina tandem
<uerg. aen. 7.298>	fessa iacent odiis aut exsaturata quieui.
<uerg. aen. 7.299>	quin etiam patria excussos infesta per undas
<uerg. aen. 7.300>	ausa sequi et profugis toto me opponere ponto !
<uerg. aen. 7.301>	absumptae in teucros uires caelique marisque.
<uerg. aen. 7.302>	quid syrtes aut scylla mihi quid uasta charybdis
<uerg. aen. 7.303>	profuit optato conduntur thybridis alueo
<uerg. aen. 7.304>	securi pelagi atque mei. mars perdere gentem
<uerg. aen. 7.305>	immanem lapithum ualuit concessit in iras
<uerg. aen. 7.306>	ipse deum antiquam genitor calydona dianae
<uerg. aen. 7.307>	quod scelus aut lapithis tantum aut calydona merentem
<uerg. aen. 7.308>	ast ego magna iouis coniunx nil linquere inausum
<uerg. aen. 7.309>	quae potui infelix quae memet in omnia uerti
<uerg. aen. 7.310>	uincor ab aenea. quod si mea numina non sunt
<uerg. aen. 7.311>	magna satis dubitem haud equidem implorare quod usquam est
<uerg. aen. 7.312>	flectere si nequeo superos acheronta mouebo.
<uerg. aen. 7.313>	non dabitur regnis esto prohibere latinis
<uerg. aen. 7.314>	atque immota manet fatis lauinia coniunx
<uerg. aen. 7.315>	at trahere atque moras tantis licet addere rebus
<uerg. aen. 7.316>	at licet amborum populos exscindere regum.
<uerg. aen. 7.317>	hac gener atque socer coeant mercede suorum
<uerg. aen. 7.318>	sanguine troiano et rutulo dotabere uirgo
<uerg. aen. 7.319>	et bellona manet te pronuba. nec face tantum
<uerg. aen. 7.320>	cisseis praegnans ignis enixa iugalis
<uerg. aen. 7.321>	quin idem ueneri partus suus et paris alter
<uerg. aen. 7.322>	funestaeque iterum recidiua in pergama taedae."
<uerg. aen. 7.323>	haec ubi dicta dedit terras horrenda petiuit
<uerg. aen. 7.324>	luctificam allecto dirarum ab sede dearum
<uerg. aen. 7.325>	infernisque ciet tenebris cui tristia bella
<uerg. aen. 7.326>	iraeque insidiaeque et crimina noxia cordi.
<uerg. aen. 7.327>	odit et ipse pater pluton odere sorores
<uerg. aen. 7.328>	tartareae monstrum tot sese uertit in ora
<uerg. aen. 7.329>	tam saeuae facies tot pullulat atra colubris.
<uerg. aen. 7.330>	quam iuno his acuit uerbis ac talia fatur
<uerg. aen. 7.331>	"hunc mihi da proprium uirgo sata nocte laborem
<uerg. aen. 7.332>	hanc operam ne noster honos infractaue cedat
<uerg. aen. 7.333>	fama loco neu conubiis ambire latinum
<uerg. aen. 7.334>	aeneadae possint italosue obsidere finis.
<uerg. aen. 7.335>	tu potes unanimos armare in proelia fratres
<uerg. aen. 7.336>	atque odiis uersare domos tu uerbera tectis
<uerg. aen. 7.337>	funereasque inferre faces tibi nomina mille
<uerg. aen. 7.338>	mille nocendi artes. fecundum concute pectus
<uerg. aen. 7.339>	disice compositam pacem sere crimina belli
<uerg. aen. 7.340>	arma uelit poscatque simul rapiatque inuentus."
<uerg. aen. 7.341>	exin gorgoneis allecto infecta uenenis
<uerg. aen. 7.342>	principio latium et laurentis tecta tyranni
<uerg. aen. 7.343>	celsa petit tacitumque obsedit limen amatae
<uerg. aen. 7.344>	quam super aduentu teucrum turnique hymenaeis
<uerg. aen. 7.345>	femineae ardentem curaeque iraeque coquebant.
<uerg. aen. 7.346>	huic dea caeruleis unum de crinibus anguem
<uerg. aen. 7.347>	conicit inque sinum praecordia ad intuma subdit
<uerg. aen. 7.348>	quo furibunda domum monstro permisceat omnem.
<uerg. aen. 7.349>	ille inter uestes et leuia pectora lapsus
<uerg. aen. 7.350>	uoluitur attactu nullo fallitque furentem
<uerg. aen. 7.351>	uipeream inspirans animam fit tortile collo
<uerg. aen. 7.352>	aurum ingens coluber fit longae taenia uittae
<uerg. aen. 7.353>	innectitque comas et membris lubricus errat.
<uerg. aen. 7.354>	ac dum prima lues udo sublapsa ueneno
<uerg. aen. 7.355>	pertemptat sensus atque ossibus implicat ignem
<uerg. aen. 7.356>	necdum animus toto percepit pectore flammam
<uerg. aen. 7.357>	mollius et solito matrum de more locuta est
<uerg. aen. 7.358>	multa super nata lacrimans phrygiisque hymenaeis
<uerg. aen. 7.359>	"exsulibusne datur ducenda lauinia teucris
<uerg. aen. 7.360>	o genitor nec te miseret gnataeque tuique 
<uerg. aen. 7.361>	nec matris miseret quam primo aquilone relinquet
<uerg. aen. 7.362>	perfidus alta petens abducta uirgine praedo
<uerg. aen. 7.363>	an non sic phrygius penetrat lacedaemona pastor
<uerg. aen. 7.364>	ledaeamque helenam troianas uexit ad urbes 
<uerg. aen. 7.365>	quid tua sancta fides quid cura antiqua tuorum
<uerg. aen. 7.366>	et consanguineo totiens data dextera turno
<uerg. aen. 7.367>	si gener externa petitur de gente latinis
<uerg. aen. 7.368>	idque sedet faunique premunt te iussa parentis
<uerg. aen. 7.369>	omnem equidem sceptris terram quae libera nostris
<uerg. aen. 7.370>	dissidet externam reor et sic dicere diuos.
<uerg. aen. 7.371>	et turno si prima domus repetatur origo
<uerg. aen. 7.372>	inachus acrisiusque patres mediaeque mycenae."
<uerg. aen. 7.373>	his ubi nequiquam dictis experta latinum
<uerg. aen. 7.374>	contra stare uidet penitusque in uiscera lapsum
<uerg. aen. 7.375>	serpentis furiale malum totamque pererrat
<uerg. aen. 7.376>	tum uero infelix ingentibus excita monstris
<uerg. aen. 7.377>	immensam sine more furit lymphata per urbem.
<uerg. aen. 7.378>	ceu quondam torto uolitans sub uerbere turbo
<uerg. aen. 7.379>	quem pueri magno in gyro uacua atria circum
<uerg. aen. 7.380>	intenti ludo exercent; ille actus habena
<uerg. aen. 7.381>	curuatis fertur spatiis; stupet inscia supra
<uerg. aen. 7.382>	inpubesque manus mirata uolubile buxum;
<uerg. aen. 7.383>	dant animos plagae non cursu segnior illo
<uerg. aen. 7.384>	per medias urbes agitur populosque feroces.
<uerg. aen. 7.385>	quin etiam in siluas simulato numine bacchi
<uerg. aen. 7.386>	maius adorta nefas maioremque orsa furorem
<uerg. aen. 7.387>	euolat et natam frondosis montibus abdit
<uerg. aen. 7.388>	quo thalamum eripiat teucris taedasque moretur
<uerg. aen. 7.389>	euhoe bacche fremens solum te uirgine dignum
<uerg. aen. 7.390>	uociferans etenim mollis tibi sumere thyrsos
<uerg. aen. 7.391>	te lustrare choro sacrum tibi pascere crinem.
<uerg. aen. 7.392>	fama uolat furiisque accensas pectore matres
<uerg. aen. 7.393>	idem omnis simul ardor agit noua quaerere tecta
<uerg. aen. 7.394>	deseruere domos uentis dant colla comasque
<uerg. aen. 7.395>	ast aliae tremulis ululatibus aethera complent
<uerg. aen. 7.396>	pampineasque gerunt incinctae pellibus hastas;
<uerg. aen. 7.397>	ipsa inter medias flagrantem feruida pinum
<uerg. aen. 7.398>	sustinet ac natae turnique canit hymenaeos
<uerg. aen. 7.399>	sanguineam torquens aciem toruumque repente
<uerg. aen. 7.400>	clamat "io matres audite ubi quaeque latinae
<uerg. aen. 7.401>	siqua piis animis manet infelicis amatae
<uerg. aen. 7.402>	gratia si iuris materni cura remordet
<uerg. aen. 7.403>	soluite crinalis uittas capite orgia mecum."
<uerg. aen. 7.404>	talem inter siluas inter deserta ferarum
<uerg. aen. 7.405>	reginam allecto stimulis agit undique bacchi.
<uerg. aen. 7.406>	postquam uisa satis primos acuisse furores
<uerg. aen. 7.407>	consiliumque omnemque domum uertisse latini
<uerg. aen. 7.408>	protinus hinc fuscis tristis dea tollitur alis
<uerg. aen. 7.409>	audacis rutuli ad muros quam dicitur urbem
<uerg. aen. 7.410>	acrisioneis danae fundasse colonis
<uerg. aen. 7.411>	praecipiti delata noto. locus ardea quondam
<uerg. aen. 7.412>	dictus auis et nunc magnum manet ardea nomen
<uerg. aen. 7.413>	sed fortuna fuit; tectis hic turnus in altis
<uerg. aen. 7.414>	iam mediam nigra carpebat nocte quietem.
<uerg. aen. 7.415>	allecto toruam faciem et furialia membra
<uerg. aen. 7.416>	exuit in uultus sese transformat anilis;
<uerg. aen. 7.417>	et frontem obscenam rugis arat induit albos
<uerg. aen. 7.418>	cum uitta crinis tum ramum innectit oliuae;
<uerg. aen. 7.419>	fit calybe iunonis anus templique sacerdos
<uerg. aen. 7.420>	et iuueni ante oculos his se cum uocibus offert
<uerg. aen. 7.421>	"turne tot incassum fusos patiere labores
<uerg. aen. 7.422>	et tua dardaniis transcribi sceptra colonis
<uerg. aen. 7.423>	rex tibi coniugium et quaesitas sanguine dotes
<uerg. aen. 7.424>	abnegat externusque in regnum quaeritur heres.
<uerg. aen. 7.425>	i nunc ingratis offer te inrise periclis;
<uerg. aen. 7.426>	tyrrhenas i sterne acies; tege pace latinos.
<uerg. aen. 7.427>	haec adeo tibi me placida cum nocte iaceres
<uerg. aen. 7.428>	ipsa palam fari omnipotens saturnia iussit.
<uerg. aen. 7.429>	quare age et armari pubem portisque moueri
<uerg. aen. 7.430>	laetus in arma para et phrygios qui flumine pulchro
<uerg. aen. 7.431>	consedere duces pictasque exure carinas.
<uerg. aen. 7.432>	caelestum uis magna iubet.  rex ipse latinus
<uerg. aen. 7.433>	ni dare coniugium et dicto parere fatetur
<uerg. aen. 7.434>	sentiat et tandem turnum experiatur in armis."
<uerg. aen. 7.435>	hic iuuenis uatem inridens sic orsa uicissim
<uerg. aen. 7.436>	ore refert "classis inuectas thybridis undam
<uerg. aen. 7.437>	non ut rere meas effugit nuntius auris.
<uerg. aen. 7.438>	ne tantos mihi finge metus; nec regia iuno
<uerg. aen. 7.439>	inmemor est nostri.
<uerg. aen. 7.440>	sed te uicta situ uerique effeta senectus
<uerg. aen. 7.441>	o mater curis nequiquam exercet et arma
<uerg. aen. 7.442>	regum inter falsa uatem formidine ludit.
<uerg. aen. 7.443>	cura tibi diuom effigies et templa tueri
<uerg. aen. 7.444>	bella uiri pacemque gerent quis bella gerenda."
<uerg. aen. 7.445>	talibus allecto dictis exarsit in iras
<uerg. aen. 7.446>	at iuueni oranti subitus tremor occupat artus
<uerg. aen. 7.447>	deriguere oculi tot erinys sibilat hydris
<uerg. aen. 7.448>	tantaque se facies aperit; tum flammea torquens
<uerg. aen. 7.449>	lumina cunctantem et quaerentem dicere plura
<uerg. aen. 7.450>	reppulit et geminos erexit crinibus anguis
<uerg. aen. 7.451>	uerberaque insonuit rabidoque haec addidit ore
<uerg. aen. 7.452>	"en ego uicta situ quam ueri effeta senectus
<uerg. aen. 7.453>	arma inter regum falsa formidine ludit.
<uerg. aen. 7.454>	respice ad haec adsum dirarum ab sede sororum
<uerg. aen. 7.455>	bella manu letumque gero."
<uerg. aen. 7.456>	sic effata facem iuueni coniecit et atro
<uerg. aen. 7.457>	lumine fumantis fixit sub pectore taedas.
<uerg. aen. 7.458>	olli somnum ingens rumpit pauor ossaque et artus
<uerg. aen. 7.459>	perfundit toto proruptus corpore sudor;
<uerg. aen. 7.460>	arma amens fremit arma toro tectisque requirit;
<uerg. aen. 7.461>	saeuit amor ferri et scelerata insania belli
<uerg. aen. 7.462>	ira super magno ueluti cum flamma sonore
<uerg. aen. 7.463>	uirgea suggeritur costis undantis ani
<uerg. aen. 7.464>	exsultantque aestu latices furit intus aqua
<uerg. aen. 7.465>	fumidus atque alte spumis exuberat amnis
<uerg. aen. 7.466>	nec iam se capit unda uolat uapor ater ad auras.
<uerg. aen. 7.467>	ergo iter ad regem polluta pace latinum
<uerg. aen. 7.468>	indicit primis iuuenum et iubet arma parari
<uerg. aen. 7.469>	tutari italiam detrudere finibus hostem
<uerg. aen. 7.470>	se satis ambobus teucrisque uenire latinisque.
<uerg. aen. 7.471>	haec ubi dicta dedit diuosque in uota uocauit
<uerg. aen. 7.472>	certatim sese rutuli exhortantur in arma
<uerg. aen. 7.473>	hunc decus egregium formae mouet atque iuuentae
<uerg. aen. 7.474>	hunc ataui reges hunc claris dextera factis.
<uerg. aen. 7.475>	dum turnus rutulos animis audacibus implet
<uerg. aen. 7.476>	allecto in teucros stygiis se concitat alis
<uerg. aen. 7.477>	arte noua speculata locum quo litore pulcher
<uerg. aen. 7.478>	insidiis cursuque feras agitabat iulus.
<uerg. aen. 7.479>	hic subitam canibus rabiem cocytia uirgo
<uerg. aen. 7.480>	obicit et noto naris contingit odore
<uerg. aen. 7.481>	ut ceruum ardentes agerent; quae prima laborum
<uerg. aen. 7.482>	causa fuit belloque animos accendit agrestis.
<uerg. aen. 7.483>	ceruus erat forma praestanti et cornibus ingens
<uerg. aen. 7.484>	tyrrhidae pueri quem matris ab ubere raptum
<uerg. aen. 7.485>	nutribant tyrrhusque pater cui regia parent
<uerg. aen. 7.486>	armenta et late custodia credita campi.
<uerg. aen. 7.487>	adsuetum imperiis soror omni siluia cura
<uerg. aen. 7.488>	mollibus intexens ornabat cornua sertis
<uerg. aen. 7.489>	pectebatque ferum puroque in fonte lauabat.
<uerg. aen. 7.490>	ille manum patiens mensaeque adsuetus erili
<uerg. aen. 7.491>	errabat siluis rursusque ad limina nota
<uerg. aen. 7.492>	ipse domum sera quamuis se nocte ferebat.
<uerg. aen. 7.493>	hunc procul errantem rabidae uenantis iuli
<uerg. aen. 7.494>	commouere canes fluuio cum forte secundo
<uerg. aen. 7.495>	deflueret ripaque aestus uiridante leuaret.
<uerg. aen. 7.496>	ipse etiam eximiae laudis succensus amore
<uerg. aen. 7.497>	ascanius curuo direxit spicula cornu;
<uerg. aen. 7.498>	nec dextrae erranti deus afuit actaque multo
<uerg. aen. 7.499>	perque uterum sonitu perque ilia uenit harundo.
<uerg. aen. 7.500>	saucius at quadrupes nota intra tecta refugit
<uerg. aen. 7.501>	successitque gemens stabulis questuque cruentus
<uerg. aen. 7.502>	atque imploranti similis tectum omne replebat.
<uerg. aen. 7.503>	siluia prima soror palmis percussa lacertos
<uerg. aen. 7.504>	auxilium uocat et duros conclamat agrestis.
<uerg. aen. 7.505>	olli pestis enim tacitis latet aspera siluis
<uerg. aen. 7.506>	inprouisi adsunt hic torre armatus obusto
<uerg. aen. 7.507>	stipitis hic grauidi nodis quod cuique repertum
<uerg. aen. 7.508>	rimanti telum ira facit. uocat agmina tyrrhus
<uerg. aen. 7.509>	quadrifidam quercum cuneis ut forte coactis
<uerg. aen. 7.510>	scindebat rapta spirans immane securi.
<uerg. aen. 7.511>	at saeua e speculis tempus dea nacta nocendi
<uerg. aen. 7.512>	ardua tecta petit stabuli et de culmine summo
<uerg. aen. 7.513>	pastorale canit signum cornuque recuruo
<uerg. aen. 7.514>	tartaream intendit uocem qua protinus omne
<uerg. aen. 7.515>	contremuit nemus et siluae insonuere profundae;
<uerg. aen. 7.516>	audiit et triuiae longe lacus audiit amnis
<uerg. aen. 7.517>	sulfurea nar albus aqua fontesque uelini
<uerg. aen. 7.518>	et trepidae matres pressere ad pectora natos.
<uerg. aen. 7.519>	tum uero ad uocem celeres qua bucina signum
<uerg. aen. 7.520>	dira dedit raptis concurrunt undique telis
<uerg. aen. 7.521>	indomiti agricolae; nec non et troa pubes
<uerg. aen. 7.522>	ascanio auxilium castris effundit apertis.
<uerg. aen. 7.523>	direxere acies. non iam certamine agresti
<uerg. aen. 7.524>	stipitibus duris agitur sudibusue praeustis
<uerg. aen. 7.525>	sed ferro ancipiti decernunt atraque late
<uerg. aen. 7.526>	horrescit strictis seges ensibus aeraque fulgent
<uerg. aen. 7.527>	sole lacessita et lucem sub nubila iactant
<uerg. aen. 7.528>	fluctus uti primo coepit cum albescere uento
<uerg. aen. 7.529>	paulatim sese tollit mare et altius undas
<uerg. aen. 7.530>	erigit inde imo consurgit ad aethera fundo.
<uerg. aen. 7.531>	hic iuuenis primam ante aciem stridente sagitta
<uerg. aen. 7.532>	natorum tyrrhi fuerat qui maximus almo
<uerg. aen. 7.533>	sternitur; haesit enim sub gutture uolnus et udae
<uerg. aen. 7.534>	uocis iter tenuemque inclusit sanguine uitam.
<uerg. aen. 7.535>	corpora multa uirum circa seniorque galaesus
<uerg. aen. 7.536>	dum paci medium se offert iustissimus unus
<uerg. aen. 7.537>	qui fuit ausoniisque olim ditissimus aruis
<uerg. aen. 7.538>	quinque greges illi balantum quina redibant
<uerg. aen. 7.539>	armenta et terram centum uertebat aratris.
<uerg. aen. 7.540>	atque ea per campos aequo dum marte geruntur
<uerg. aen. 7.541>	promissi dea facta potens ubi sanguine bellum
<uerg. aen. 7.542>	imbuit et primae commisit funera pugnae
<uerg. aen. 7.543>	deserit hesperiam et caeli conuexa per auras
<uerg. aen. 7.544>	iunonem uictrix adfatur uoce superba
<uerg. aen. 7.545>	"en perfecta tibi bello discordia tristi
<uerg. aen. 7.546>	dic in amicitiam coeant et foedera iungant.
<uerg. aen. 7.547>	quando quidem ausonio respersi sanguine teucros
<uerg. aen. 7.548>	hoc etiam his addam tua si mihi certa uoluntas
<uerg. aen. 7.549>	finitimas in bella feram rumoribus urbes
<uerg. aen. 7.550>	accendamque animos insani martis amore
<uerg. aen. 7.551>	undique ut auxilio ueniunt; spargam arma per agros."
<uerg. aen. 7.552>	tum contra iuno; "terrorum et fraudis abunde est;
<uerg. aen. 7.553>	stant belli causae pugnatur comminus armis
<uerg. aen. 7.554>	quae fors prima dedit sanguis nouus imbuit arma.
<uerg. aen. 7.555>	talia coniugia et talis celebrent hymenaeos
<uerg. aen. 7.556>	egregium ueneris genus et rex ipse latinus.
<uerg. aen. 7.557>	te super aetherias errare licentius auras
<uerg. aen. 7.558>	haud pater ille uelit summi regnator olympi
<uerg. aen. 7.559>	cede locis; ego siqua super fortuna laborum est
<uerg. aen. 7.560>	ipsa regam." talis dederat saturnia uoces.
<uerg. aen. 7.561>	illa autem attollit stridentis anguibus alas
<uerg. aen. 7.562>	cocytique petit sedem supera ardua linquens.
<uerg. aen. 7.563>	est locus italiae medio sub montibus altis
<uerg. aen. 7.564>	nobilis et fama multis memoratus in oris
<uerg. aen. 7.565>	amsancti ualles densis hunc frondibus atrum
<uerg. aen. 7.566>	urguet utrimque latus nemoris medioque fragosus
<uerg. aen. 7.567>	dat sonitum saxis et torto uertice torrens.
<uerg. aen. 7.568>	hic specus horrendum et saeui spiracula ditis
<uerg. aen. 7.569>	monstrantur ruptoque ingens acheronte uorago
<uerg. aen. 7.570>	pestiferas aperit fauces quis condita erinys
<uerg. aen. 7.571>	inuisum numen terras caelumque leuabat.
<uerg. aen. 7.572>	nec minus interea extremam saturnia bello
<uerg. aen. 7.573>	imponit regina manum. ruit omnis in urbem
<uerg. aen. 7.574>	pastorum ex acie numerus caesosque reportant
<uerg. aen. 7.575>	almonem puerum foedatique ora galaesi
<uerg. aen. 7.576>	implorantque deos obtestanturque latinum.
<uerg. aen. 7.577>	turnus adest medioque in crimine caedis et igni
<uerg. aen. 7.578>	terrorem ingeminat teucros in regna uocari
<uerg. aen. 7.579>	stirpem admisceri phrygiam se limine pelli.
<uerg. aen. 7.580>	tum quorum attonitae baccho nemora auia matres
<uerg. aen. 7.581>	insultant thiasis (neque enim leue nomen amatae)
<uerg. aen. 7.582>	undique collecti coeunt martemque fatigant.
<uerg. aen. 7.583>	ilicet infandum cuncti contra omina bellum
<uerg. aen. 7.584>	contra fata deum peruerso numine poscunt
<uerg. aen. 7.585>	certatim regis circumstant tecta latini.
<uerg. aen. 7.586>	ille uelut pelagi rupes immota resistit
<uerg. aen. 7.587>	ut pelagi rupes magno ueniente fragore
<uerg. aen. 7.588>	quae sese multis circum latrantibus undis
<uerg. aen. 7.589>	mole tenet; scopuli nequiquam et spumea circum
<uerg. aen. 7.590>	saxa fremunt laterique inlisa refunditur alga.
<uerg. aen. 7.591>	uerum ubi nulla datur caecum exsuperare potestas
<uerg. aen. 7.592>	consilium et saeuae nutu iunonis eunt res
<uerg. aen. 7.593>	multa deos aurasque pater testatus inanis
<uerg. aen. 7.594>	"frangimur heu fatis" inquit  "ferimurque procella !
<uerg. aen. 7.595>	ipsi has sacrilego pendetis sanguine poenas
<uerg. aen. 7.596>	o miseri. te turne nefas te triste manebit
<uerg. aen. 7.597>	supplicium uotisque deos uenerabere seris.
<uerg. aen. 7.598>	nam mihi parta quies omnisque in limine portus;
<uerg. aen. 7.599>	funere felici spolior." nec plura locutus
<uerg. aen. 7.600>	saepsit se tectis rerumque reliquit habenas.
<uerg. aen. 7.601>	mos erat hesperio in latio quem protinus urbes
<uerg. aen. 7.602>	albanae coluere sacrum nunc maxima rerum
<uerg. aen. 7.603>	roma colit cum prima mouent in proelia martem
<uerg. aen. 7.604>	siue getis inferre manu lacrimabile bellum
<uerg. aen. 7.605>	hyrcanisue arabisue parant seu tendere ad indos
<uerg. aen. 7.606>	auroramque sequi parthosque reposcere signa.
<uerg. aen. 7.607>	sunt geminae belli portae (sic nomine dicunt)
<uerg. aen. 7.608>	religione sacrae et saeui formidine martis;
<uerg. aen. 7.609>	centum aerei claudunt uectes aeternaque ferri
<uerg. aen. 7.610>	robora nec custos absistit limine ianus
<uerg. aen. 7.611>	has ubi certa sedet patribus sententia pugnae
<uerg. aen. 7.612>	ipse quirinali trabea cinctuque gabino
<uerg. aen. 7.613>	insignis reserat stridentia limina consul
<uerg. aen. 7.614>	ipse uocat pugnas; sequitur tum cetera pubes
<uerg. aen. 7.615>	aereaque adsensu conspirant cornua rauco.
<uerg. aen. 7.616>	hoc et tum aeneadis indicere bella latinus
<uerg. aen. 7.617>	more iubebatur tristisque recludere portas.
<uerg. aen. 7.618>	abstinuit tactu pater auersusque refugit
<uerg. aen. 7.619>	foeda ministeria et caecis se condidit umbris.
<uerg. aen. 7.620>	tum regina deum caelo delapsa morantis
<uerg. aen. 7.621>	impulit ipsa manu portas et cardine uerso
<uerg. aen. 7.622>	belli ferratos rumpit saturnia postes.
<uerg. aen. 7.623>	ardet inexcita ausonia atque immobilis ante;
<uerg. aen. 7.624>	pars pedes ire parat campis pars arduus altis
<uerg. aen. 7.625>	puluerulentus equis furit; omnes arma requirunt.
<uerg. aen. 7.626>	pars leuis clipeos et spicula lucida tergent
<uerg. aen. 7.627>	aruina pingui subiguntque in cote secures;
<uerg. aen. 7.628>	signaque ferre iuuat sonitusque audire tubarum.
<uerg. aen. 7.629>	quinque adeo magnae positis incudibus urbes
<uerg. aen. 7.630>	tela nouant atina potens tiburque superbum
<uerg. aen. 7.631>	ardea crustumerique et turrigerae antemnae.
<uerg. aen. 7.632>	tegmina tuta cauant capitum flectuntque salignas
<uerg. aen. 7.633>	umbonum cratis; alii thoracas aenos
<uerg. aen. 7.634>	aut leuis ocreas lento ducunt argento;
<uerg. aen. 7.635>	uomeris huc et falcis honos huc omnis aratri
<uerg. aen. 7.636>	cessit amor; recoquunt patrios fornacibus enses.
<uerg. aen. 7.637>	classica iamque sonant; it bello tessera signum.
<uerg. aen. 7.638>	hic galeam tectis trepidus rapit ille frementis
<uerg. aen. 7.639>	ad iuga cogit equos clipeumque auroque trilicem
<uerg. aen. 7.640>	loricam induitur fidoque accingitur ense.
<uerg. aen. 7.641>	pandite nunc helicona deae cantusque mouete
<uerg. aen. 7.642>	qui bello exciti reges quae quemque secutae
<uerg. aen. 7.643>	complerint campos acies quibus itala iam tum
<uerg. aen. 7.644>	floruerit terra alma uiris quibus arserit armis.
<uerg. aen. 7.645>	et meministis enim diuae et memorare potestis
<uerg. aen. 7.646>	ad nos uix tenuis famae perlabitur aura.
<uerg. aen. 7.647>	primus init bellum tyrrhenis asper ab oris
<uerg. aen. 7.648>	contemptor diuom mezentius agminaque armat.
<uerg. aen. 7.649>	filius huic iuxta lausus quo pulchrior alter
<uerg. aen. 7.650>	non fuit excepto laurentis corpore turni
<uerg. aen. 7.651>	lausus equum domitor debellatorque ferarum
<uerg. aen. 7.652>	ducit agyllina nequiquam ex urbe secutos
<uerg. aen. 7.653>	mille uiros dignus patriis qui laetior esset
<uerg. aen. 7.654>	imperiis et cui pater haud mezentius esset.
<uerg. aen. 7.655>	post hos insignem palma per gramina currum
<uerg. aen. 7.656>	uictoresque ostentat equos satus hercule pulchro
<uerg. aen. 7.657>	pulcher auentinus clipeoque insigne paternum
<uerg. aen. 7.658>	centum angues cinctamque gerit serpentibus hydram;
<uerg. aen. 7.659>	collis auentini silua quem rhea sacerdos
<uerg. aen. 7.660>	furtiuum partu sub luminis edidit oras
<uerg. aen. 7.661>	mixta deo mulier postquam laurentia uictor
<uerg. aen. 7.662>	geryone extincto tirynthius attigit arua
<uerg. aen. 7.663>	tyrrhenoque boues in flumine lauit hiberas.
<uerg. aen. 7.664>	pila manu saeuosque gerunt in bella dolones
<uerg. aen. 7.665>	et tereti pugnant mucrone ueruque sabello.
<uerg. aen. 7.666>	ipse pedes tegumen torquens immane leonis
<uerg. aen. 7.667>	terribili impexum saetacum dentibus albis
<uerg. aen. 7.668>	indutus capiti sic regia tecta subibat
<uerg. aen. 7.669>	horridus herculeoque umeros innexus amictu.
<uerg. aen. 7.670>	tum gemini fratres tiburtia moenia linquunt
<uerg. aen. 7.671>	fratris tiburti dictam cognomine gentem
<uerg. aen. 7.672>	catillusque acerque coras argiua iuuentus
<uerg. aen. 7.673>	et primam ante aciem densa inter tela feruntur
<uerg. aen. 7.674>	ceu duo nubigenae cum uertice montis ab alto
<uerg. aen. 7.675>	descendunt centauri homolen othrymque niualem
<uerg. aen. 7.676>	linquentes cursu rapido; dat euntibus ingens
<uerg. aen. 7.677>	silua locum et magno cedunt uirgulta fragore.
<uerg. aen. 7.678>	nec praenestinae fundator defuit urbis
<uerg. aen. 7.679>	uolcano genitum pecora inter agrestia regem
<uerg. aen. 7.680>	inuentumque focis omnis quem credidit aetas
<uerg. aen. 7.681>	caeculus. hunc late legio comitatur agrestis
<uerg. aen. 7.682>	quique altum praeneste uiri quique arua gabinae
<uerg. aen. 7.683>	iunonis gelidumque anienem et roscida riuis
<uerg. aen. 7.684>	hernica saxa colunt quos diues anagnia pascit
<uerg. aen. 7.685>	quos amasene pater. non illis omnibus arma
<uerg. aen. 7.686>	nec clipei currusue sonant pars maxima glandes
<uerg. aen. 7.687>	liuentis plumbi spargit pars spicula gestat
<uerg. aen. 7.688>	bina manu fuluosque lupi de pelle galeros
<uerg. aen. 7.689>	tegmen habent capiti uestigia nuda sinistri
<uerg. aen. 7.690>	instituere pedis crudus tegit altera pero.
<uerg. aen. 7.691>	at messapus equum domitor neptunia proles
<uerg. aen. 7.692>	quem neque fas igni cuiquam nec sternere ferro
<uerg. aen. 7.693>	iam pridem resides populos desuetaque bello
<uerg. aen. 7.694>	agmina in arma uocat subito ferrumque retractat.
<uerg. aen. 7.695>	hi fescenninas acies aequosque faliscos.
<uerg. aen. 7.696>	hi soractis habent arces flauiniaque arua
<uerg. aen. 7.697>	et cimini cum monte lacum lucosque capenos.
<uerg. aen. 7.698>	ibant aequati numero regemque canebant
<uerg. aen. 7.699>	ceu quondam niuei liquida inter nubila cycni
<uerg. aen. 7.700>	cum sese e pastu referunt et longa canoros
<uerg. aen. 7.701>	dant per colla modos sonat amnis et asia longe
<uerg. aen. 7.702>	pulsa palus.
<uerg. aen. 7.703>	nec quisquam aeratas acies ex agmine tanto
<uerg. aen. 7.704>	misceri putet aeriam sed gorgite ab alto
<uerg. aen. 7.705>	urgueri uolucrum raucarum ad litora nubem.
<uerg. aen. 7.706>	ecce sabinorum prisco de sanguine magnum
<uerg. aen. 7.707>	agmen agens clausus magnique ipse agminis instar
<uerg. aen. 7.708>	claudia nunc a quo diffunditur et tribus et gens
<uerg. aen. 7.709>	per latium postquam in partem data roma sabinis.
<uerg. aen. 7.710>	una ingens amiterna cohors priscique quirites
<uerg. aen. 7.711>	ereti manus omnis oliuiferaeque mutuscae;
<uerg. aen. 7.712>	qui nomentum urbem qui rosea rura uelini
<uerg. aen. 7.713>	qui tetricae horrentis rupes montemque seuerum
<uerg. aen. 7.714>	casperiamque colunt forulosque et flumen himellae
<uerg. aen. 7.715>	qui tiberim fabarimque bibunt quos frigida misit
<uerg. aen. 7.716>	nursia et hortinae classes populique latini
<uerg. aen. 7.717>	quosque secans infaustum interluit allia nomen
<uerg. aen. 7.718>	quam multi libyco uoluuntur marmore fluctus
<uerg. aen. 7.719>	saeuus ubi orion hibernis conditur undis;
<uerg. aen. 7.720>	uel cum sole nouo densae torrentur aristae
<uerg. aen. 7.721>	aut hermi campo aut lyciae flauentibus aruis.
<uerg. aen. 7.722>	scuta sonant pulsuque pedum conterrita tellus.
<uerg. aen. 7.723>	hinc agamemnonius troiani nominis hostis
<uerg. aen. 7.724>	curru iungit halaesus equos turnoque ferocis
<uerg. aen. 7.725>	mille rapit populos uertunt felicia baccho
<uerg. aen. 7.726>	massica qui rastris et quos de collibus altis
<uerg. aen. 7.727>	aurunci misere patres sidicinaque iuxta
<uerg. aen. 7.728>	aequora quique cales linquunt amnisque uadosi
<uerg. aen. 7.729>	accola uolturni pariterque saticulus asper
<uerg. aen. 7.730>	oscorumque manus. teretes sunt aclydes illis
<uerg. aen. 7.731>	tela sed haec lento mos est aptare flagello;
<uerg. aen. 7.732>	laeuas caetra tegit falcati comminus enses.
<uerg. aen. 7.733>	nec tu carminibus nostris indictus abibis
<uerg. aen. 7.734>	oebale quem generasse telon sebethide nympha
<uerg. aen. 7.735>	fertur teleboum capreas cum regna teneret
<uerg. aen. 7.736>	iam senior; patriis sed non et filius aruis
<uerg. aen. 7.737>	contentus late iam tum dicione premebat
<uerg. aen. 7.738>	sarrastis populos et quae rigat aequora sarnus
<uerg. aen. 7.739>	quique rufras batulumque tenent atque arua celemnae
<uerg. aen. 7.740>	et quos maliferae despectant moenia abellae
<uerg. aen. 7.741>	teutonico ritu soliti torquere cateias
<uerg. aen. 7.742>	tegmina quis capitum raptus de subere cortex
<uerg. aen. 7.743>	aerataeque micant peltae micat aereus ensis.
<uerg. aen. 7.744>	et te montosae misere in proelia nersae
<uerg. aen. 7.745>	ufens insignem fama et felicibus armis;
<uerg. aen. 7.746>	horrida praecipue cui gens adsuetaque multo
<uerg. aen. 7.747>	uenatu nemorum duris aequicula glaebis.
<uerg. aen. 7.748>	armati terram exercent semperque recentis
<uerg. aen. 7.749>	conuectare iuuat praedas et uiuere rapto.
<uerg. aen. 7.750>	quin et marruuia uenit de gente sacerdos
<uerg. aen. 7.751>	fronde super galeam et felici comptus oliua.
<uerg. aen. 7.752>	archippi regis missu fortissimus umbro
<uerg. aen. 7.753>	uipereo generi et grauiter spirantibus hydris
<uerg. aen. 7.754>	spargere qui somnos cantuque manuque solebat
<uerg. aen. 7.755>	mulcebatque iras et morsus arte leuabat.
<uerg. aen. 7.756>	sed non dardaniae medicari cuspidis ictum
<uerg. aen. 7.757>	eualuit neque eum iuuere in uolnera cantus
<uerg. aen. 7.758>	somniferi et marsis quaesitae montibus herbae.
<uerg. aen. 7.759>	te nemus angitiae uitrea te fucinus unda
<uerg. aen. 7.760>	te liquidi fleuere lacus.
<uerg. aen. 7.761>	ibat et hippolyti proles pulcherrima bello
<uerg. aen. 7.762>	uirbius insignem quem mater aricia misit
<uerg. aen. 7.763>	eductum egeriae lucis umentia circum
<uerg. aen. 7.764>	litora pinguis ubi et placabilis ara dianae.
<uerg. aen. 7.765>	namque ferunt fama hippolytum postquam arte nouercae
<uerg. aen. 7.766>	occiderit patriasque explerit sanguine poenas
<uerg. aen. 7.767>	turbatis distractus equis ad sidera rursus
<uerg. aen. 7.768>	aetheria et superas caeli uenisse sub auras
<uerg. aen. 7.769>	paeoniis reuocatum herbis et amore dianae.
<uerg. aen. 7.770>	tum pater omnipotens aliquem indignatus ab umbris
<uerg. aen. 7.771>	mortalem infernis ad lumina surgere uitae
<uerg. aen. 7.772>	ipse repertorem medicinae talis et artis
<uerg. aen. 7.773>	fulmine phoebigenam stygias detrusit ad undas.
<uerg. aen. 7.774>	at triuia hippolytum secretis alma recondit
<uerg. aen. 7.775>	sedibus et nymphae egeriae nemorique relegat
<uerg. aen. 7.776>	solus ubi in siluis italis ignobilis aeuom
<uerg. aen. 7.777>	exigeret uersoque ubi nomine uirbius esset.
<uerg. aen. 7.778>	unde etiam templo triuiae lucisque sacratis
<uerg. aen. 7.779>	cornipedes arcentur equi quod litore currum
<uerg. aen. 7.780>	et iuuenem monstris pauidi effudere marinis.
<uerg. aen. 7.781>	filius ardentis haud setius aequore campi
<uerg. aen. 7.782>	exercebat equos curruque in bella ruebat.
<uerg. aen. 7.783>	ipse inter primos praestanti corpore turnus
<uerg. aen. 7.784>	uertitur arma tenens et toto uertice supra est.
<uerg. aen. 7.785>	cui triplici crinita iuba galea alta chimaeram
<uerg. aen. 7.786>	sustinet aetnaeos efflantem faucibus ignis
<uerg. aen. 7.787>	tam magis illa fremens et tristibus effera flammis
<uerg. aen. 7.788>	quam magis effuso crudescunt sanguine pugnae.
<uerg. aen. 7.789>	at leuem clipeum sublatis cornibus io
<uerg. aen. 7.790>	auro insignibat iam saetis obsita iam bos
<uerg. aen. 7.791>	(argumentum ingens) et custos uirginis argus
<uerg. aen. 7.792>	caelataque amnem fundens pater inachus urna.
<uerg. aen. 7.793>	insequitur nimbus peditum clipeataque totis
<uerg. aen. 7.794>	agmina densentur campis argiuaque pubes
<uerg. aen. 7.795>	auruncaeque manus rutuli ueteresque sicani
<uerg. aen. 7.796>	et sacranae acies et picti scuta labici;
<uerg. aen. 7.797>	qui saltus tiberine tuos sacrumque numici
<uerg. aen. 7.798>	litus arant rutulosque exercent uomere colles
<uerg. aen. 7.799>	circaeumque iugum quis iuppiter anxurus aruis
<uerg. aen. 7.800>	praesidet et uiridi gaudens feronia luco;
<uerg. aen. 7.801>	qua saturae iacet atra palus gelidusque per imas
<uerg. aen. 7.802>	quaerit iter uallis atque in mare conditur ufens.
<uerg. aen. 7.803>	hos super aduenit uolsca de gente camilla
<uerg. aen. 7.804>	agmen agens equitum et florentis aere cateruas
<uerg. aen. 7.805>	bellatrix non illa colo calathisue mineruae
<uerg. aen. 7.806>	femineas adsueta manus sed proelia uirgo
<uerg. aen. 7.807>	dura pati cursuque pedum praeuertere uentos.
<uerg. aen. 7.808>	illa uel intactae segetis per summa uolaret
<uerg. aen. 7.809>	gramina nec teneras cursu laesisset aristas
<uerg. aen. 7.810>	uel mare per medium fluctu suspensa tumenti
<uerg. aen. 7.811>	ferret iter celeris nec tingueret aequore plantas.
<uerg. aen. 7.812>	illam omnis tectis agrisque effusa iuuentus
<uerg. aen. 7.813>	turbaque miratur matrum et prospectat euntem
<uerg. aen. 7.814>	attonitis inhians animis ut regius ostro
<uerg. aen. 7.815>	uelet honos leuis umeros ut fibula crinem
<uerg. aen. 7.816>	auro internectat lyciam ut gerat ipsa pharetram
<uerg. aen. 7.817>	et pastoralem praefixa cuspide myrtum.

<uerg. aen. 8.1>	ut belli signum laurenti turnus ab arce
<uerg. aen. 8.2>	extulit et rauco strepuerunt cornua cantu
<uerg. aen. 8.3>	utque acris concussit equos utque impulit arma
<uerg. aen. 8.4>	extemplo turbati animi simul omne tumultu
<uerg. aen. 8.5>	coniurat trepido latium saeuitque iuuentus
<uerg. aen. 8.6>	effera. ductores primi messapus et ufens
<uerg. aen. 8.7>	contemptorque deum mezentius undique cogunt
<uerg. aen. 8.8>	auxilia et latos uastant cultoribus agros.
<uerg. aen. 8.9>	mittitur et magni uenulus diomedis ad urbem
<uerg. aen. 8.10>	qui petat auxilium et latio consistere teucros
<uerg. aen. 8.11>	aduectum aenean classi uictosque penatis
<uerg. aen. 8.12>	inferre et fatis regem se dicere posci
<uerg. aen. 8.13>	edoceat multasque uiro se adiungere gentis
<uerg. aen. 8.14>	dardanio et late latio increbrescere nomen.
<uerg. aen. 8.15>	quid struat his coeptis quem si fortuna sequatur
<uerg. aen. 8.16>	euentum pugnae cupiat manifestius ipsi
<uerg. aen. 8.17>	quam turno regi aut regi apparere latino.
<uerg. aen. 8.18>	talia per latium. quae laomedontius heros
<uerg. aen. 8.19>	cuncta uidens magno curarum fluctuat aestu
<uerg. aen. 8.20>	atque animum nunc huc celerem nunc diuidit illuc.
<uerg. aen. 8.21>	in partisque rapit uarias perque omnia uersat
<uerg. aen. 8.22>	sicut aquae tremulum labris ubi lumen aenis
<uerg. aen. 8.23>	sole repercussum aut radiantis imagine lunae
<uerg. aen. 8.24>	omnia peruolitat late loca iamque sub auras
<uerg. aen. 8.25>	erigitur summique ferit lacuaria tecti.
<uerg. aen. 8.26>	nox erat et terras animalia fessa per omnis
<uerg. aen. 8.27>	alituum pecudumque genus sopor altus habebat
<uerg. aen. 8.28>	cum pater in ripa gelidique sub aetheris axe
<uerg. aen. 8.29>	aeneas tristi turbatus pectora bello
<uerg. aen. 8.30>	procubuit seramque dedit per membra quietem.
<uerg. aen. 8.31>	huic deus ipse loci fluuio tiberinus amoeno
<uerg. aen. 8.32>	populeas inter senior se attollere frondes
<uerg. aen. 8.33>	uisus; eum tenuis glauco uelabat amictu
<uerg. aen. 8.34>	carbasus et crinis umbrosa tegebat harundo
<uerg. aen. 8.35>	tum sic adfari et curas his demere dictis
<uerg. aen. 8.36>	"o sate gente deum troianam ex hostibus urbem
<uerg. aen. 8.37>	qui reuehis nobis aeternaque pergama seruas
<uerg. aen. 8.38>	exspectate solo laurenti aruisque latinis
<uerg. aen. 8.39>	hic tibi certa domus certi ne absiste penates;
<uerg. aen. 8.40>	neu belli terrere minis tumor omnis et irae
<uerg. aen. 8.41>	concessere deum.
<uerg. aen. 8.42>	[iamque tibi ne uana putes haec fingere somnum
<uerg. aen. 8.43>	litoreis ingens inuenta sub ilicibus sus
<uerg. aen. 8.44>	triginta capitum fetus enixa iacebit
<uerg. aen. 8.45>	alba solo recubans albi circum ubera nati.
<uerg. aen. 8.46>	hic locus urbis erit requies ea certa laborum
<uerg. aen. 8.47>	ex quo ter denis urbem redeuntibus annis
<uerg. aen. 8.48>	ascanius clari condet cognominis albam.
<uerg. aen. 8.49>	haud incerta cano.] nunc qua ratione quod instat
<uerg. aen. 8.50>	expedias uictor paucis (aduerte) docebo.
<uerg. aen. 8.51>	arcades his oris genus a pallante profectum
<uerg. aen. 8.52>	qui regem euandrum comites qui signa secuti
<uerg. aen. 8.53>	delegere locum et posuere in montibus urbem
<uerg. aen. 8.54>	pallantis proaui de nomine pallanteum.
<uerg. aen. 8.55>	hi bellum adsidue ducunt cum gente latina;
<uerg. aen. 8.56>	hos castris adhibe socios et foedera iunge.
<uerg. aen. 8.57>	ipse ego te ripis et recto flumine ducam
<uerg. aen. 8.58>	aduersum remis superes subuectus ut amnem.
<uerg. aen. 8.59>	surge age nate dea primisque cadentibus astris
<uerg. aen. 8.60>	iunoni fer rite preces iramque minasque
<uerg. aen. 8.61>	supplicibus supera uotis. mihi uictor honorem
<uerg. aen. 8.62>	persolues. ego sum pleno quem flumine cernis
<uerg. aen. 8.63>	stringentem ripas et pinguia culta secantem
<uerg. aen. 8.64>	caeruleus thybris caelo gratissimus amnis.
<uerg. aen. 8.65>	hic mihi magna domus celsis caput urbibus exit."
<uerg. aen. 8.66>	dixit deinde lacu fluuius se condidit alto
<uerg. aen. 8.67>	ima petens; nox aenean somnusque reliquit.
<uerg. aen. 8.68>	surgit et aetherii spectans orientia solis
<uerg. aen. 8.69>	lumina rite cauis undam de flumine palmis
<uerg. aen. 8.70>	sustinet ac talis effundit ad aethera uoces
<uerg. aen. 8.71>	"nymphae laurentes nymphae genus amnibus unde est
<uerg. aen. 8.72>	tuque o thybri tuo genitor cum flumine sancto
<uerg. aen. 8.73>	accipite aenean et tandem arcete periclis.
<uerg. aen. 8.74>	quo te cumque lacus miserantem incommoda nostra
<uerg. aen. 8.75>	fonte tenet quocumque solo pulcherrimus exis
<uerg. aen. 8.76>	semper honore meo semper celebrabere donis
<uerg. aen. 8.77>	corniger hesperidum fluuius regnator aquarum.
<uerg. aen. 8.78>	adsis o tantum et propius tua numina firmes."
<uerg. aen. 8.79>	sic memorat geminasque legit de classe biremis
<uerg. aen. 8.80>	remigioque aptat socios simul instruit armis.
<uerg. aen. 8.81>	ecce autem subitum atque oculis mirabile monstrum;
<uerg. aen. 8.82>	candida per siluam cum fetu concolor albo
<uerg. aen. 8.83>	procubuit uiridique in litore conspicitur sus.
<uerg. aen. 8.84>	quam pius aeneas tibi enim tibi maxuma iuno
<uerg. aen. 8.85>	mactat sacra ferens et cum grege sistit ad aram.
<uerg. aen. 8.86>	thybris ea fluuium quam longa est nocte tumentem
<uerg. aen. 8.87>	leniit et tacita refluens ita substitit unda
<uerg. aen. 8.88>	mitis ut in morem stagni placidaeque paludis
<uerg. aen. 8.89>	sterneret aequor aquis remo ut luctamen abesset.
<uerg. aen. 8.90>	ergo iter inceptum celerant rumore secundo;
<uerg. aen. 8.91>	labitur uncta uadis abies; mirantur et undae
<uerg. aen. 8.92>	miratur nemus insuetum fulgentia longe
<uerg. aen. 8.93>	scuta uirum fluuio pictasque innare carinas.
<uerg. aen. 8.94>	olli remigio noctemque diemque fatigant
<uerg. aen. 8.95>	et longos superant flexus uariisque teguntur
<uerg. aen. 8.96>	arboribus uiridisque secant placido aequore siluas.
<uerg. aen. 8.97>	sol medium caeli conscenderat igneus orbem
<uerg. aen. 8.98>	cum muros arcemque procul ac rara domorum
<uerg. aen. 8.99>	tecta uident quae nunc romana potentia caelo
<uerg. aen. 8.100>	aequauit tum res inopes euandrus habebat
<uerg. aen. 8.101>	ocius aduertunt proras urbique propinquant.
<uerg. aen. 8.102>	forte die sollemnem illo rex arcas honorem
<uerg. aen. 8.103>	amphitryoniadae magno diuisque ferebat
<uerg. aen. 8.104>	ante urbem in luco. pallas huic filius una
<uerg. aen. 8.105>	una omnes iuuenum primi pauperque senatus
<uerg. aen. 8.106>	tura dabant tepidusque cruor fumabat ad aras.
<uerg. aen. 8.107>	ut celsas uidere rates atque inter opacum
<uerg. aen. 8.108>	adlabi nemus et tacitis incumbere remis
<uerg. aen. 8.109>	terrentur uisu subito cunctique relictis
<uerg. aen. 8.110>	consurgunt mensis. audax quos rumpere pallas
<uerg. aen. 8.111>	sacra uetat raptoque uolat telo obuius ipse
<uerg. aen. 8.112>	et procul e tumulo "iuuenes quae causa subegit
<uerg. aen. 8.113>	ignotas temptare uias quo tenditis" inquit.
<uerg. aen. 8.114>	"qui genus unde domo pacemne huc fertis an arma"
<uerg. aen. 8.115>	tum pater aeneas puppi sic fatur ab alta
<uerg. aen. 8.116>	paciferaeque manu ramum praetendit oliuae
<uerg. aen. 8.117>	"troiugenas ac tela uides inimica latinis
<uerg. aen. 8.118>	quos illi bello profugos egere superbo.
<uerg. aen. 8.119>	euandrum petimus. ferte haec et dicite lectos
<uerg. aen. 8.120>	dardaniae uenisse duces socia arma rogantis."
<uerg. aen. 8.121>	obstipuit tanto percussus nomine pallas
<uerg. aen. 8.122>	"egredere o quicumque es" ait "coramque parentem
<uerg. aen. 8.123>	adloquere ac nostris succede penatibus hospes."
<uerg. aen. 8.124>	excepitque manu dextramque amplexus inhaesit.
<uerg. aen. 8.125>	progressi subeunt luco fluuiumque relinquunt.
<uerg. aen. 8.126>	tum regem aeneas dictis adfatur amicis
<uerg. aen. 8.127>	"optume graiugenum cui me fortuna precari
<uerg. aen. 8.128>	et uitta comptos uoluit praetendere ramos
<uerg. aen. 8.129>	non equidem extimui danaum quod ductor et arcas
<uerg. aen. 8.130>	quodque a stirpe fores geminis coniunctus atridis;
<uerg. aen. 8.131>	sed mea me uirtus et sancta oracula diuom
<uerg. aen. 8.132>	cognatique patres tua terris didita fama
<uerg. aen. 8.133>	coniunxere tibi et fatis egere uolentem.
<uerg. aen. 8.134>	dardanus iliacae primus pater urbis et auctor
<uerg. aen. 8.135>	electra ut grai perhibent. atlantide cretus
<uerg. aen. 8.136>	aduehitur teucros; electram maxumus atlas
<uerg. aen. 8.137>	edidit aetherios umero qui sustinet orbes
<uerg. aen. 8.138>	uobis mercurius pater est quem candida maia
<uerg. aen. 8.139>	cyllenae gelido conceptum uertice fudit;
<uerg. aen. 8.140>	at maiam auditis si quicquam credimus atlas
<uerg. aen. 8.141>	idem atlas generat caeli qui sidera tollit.
<uerg. aen. 8.142>	sic genus amborum scindit se sanguine ab uno.
<uerg. aen. 8.143>	his fretus non legatos neque prima per artem
<uerg. aen. 8.144>	temptamenta tui pepigi me me ipse meumque
<uerg. aen. 8.145>	obieci caput et supplex ad limina ueni.
<uerg. aen. 8.146>	gens eadem quae te crudeli daunia bello
<uerg. aen. 8.147>	insequitur; nos si pellant nihil afore credunt
<uerg. aen. 8.148>	quin omnem hesperiam penitus sua sub iuga mittant
<uerg. aen. 8.149>	et mare quod supra teneant quodque adluit infra.
<uerg. aen. 8.150>	accipe daque fidem sunt nobis fortia bello
<uerg. aen. 8.151>	pectora sunt animi et rebus spectata iuuentus."
<uerg. aen. 8.152>	dixerat aeneas. ille os oculosque loquentis
<uerg. aen. 8.153>	iamdudum et totum lustrabat lumine corpus.
<uerg. aen. 8.154>	tum sic pauca refert "ut te fortissime teucrum
<uerg. aen. 8.155>	accipio agnoscoque libens! ut uerba parentis
<uerg. aen. 8.156>	et uocem anchisae magni uoltumque recordor!
<uerg. aen. 8.157>	nam memini hesionae uisentem regna sororis
<uerg. aen. 8.158>	laomedontiaden priamum salamina petentem
<uerg. aen. 8.159>	protinus arcadiae gelidos inuisere finis.
<uerg. aen. 8.160>	tum mihi prima genas uestibat flore iuuentas
<uerg. aen. 8.161>	mirabarque duces teucros mirabar et ipsum
<uerg. aen. 8.162>	laomedontiaden sed cunctis altior ibat
<uerg. aen. 8.163>	anchises mihi mens iuuenali ardebat amore
<uerg. aen. 8.164>	compellare uirum et dextrae coniungere dextram.
<uerg. aen. 8.165>	accessi et cupidus phenei sub moenia duxi.
<uerg. aen. 8.166>	ille mihi insignem pharetram lyciasque sagittas
<uerg. aen. 8.167>	discedens chlamydemque auro dedit intertextam
<uerg. aen. 8.168>	frenaque bina meus quae nunc habet aurea pallas.
<uerg. aen. 8.169>	ergo et quam petitis iuncta est mihi foedere dextra
<uerg. aen. 8.170>	et lux cum primum terris se crastina reddet
<uerg. aen. 8.171>	auxilio laetos dimittam opibusque iuuabo.
<uerg. aen. 8.172>	interea sacra haec quando huc uenistis amici
<uerg. aen. 8.173>	annua quae differre nefas celebrate fauentes
<uerg. aen. 8.174>	nobiscum et iam nunc sociorum adsuescite mensis."
<uerg. aen. 8.175>	haec ubi dicta dapes iubet et sublata reponi
<uerg. aen. 8.176>	pocula gramineoque uiros locat ipse sedili
<uerg. aen. 8.177>	praecipuumque toro et uillosi pelle leonis
<uerg. aen. 8.178>	accipit aenean solioque inuitat acerno.
<uerg. aen. 8.179>	tum lecti iuuenes certatim araeque sacerdos
<uerg. aen. 8.180>	uiscera tosta ferunt taurorum onerantque canistris
<uerg. aen. 8.181>	dona laboratae cereris bacchumque ministrant.
<uerg. aen. 8.182>	uescitur aeneas simul et troiana iuuentus
<uerg. aen. 8.183>	perpetui tergo bouis et lustralibus extis.
<uerg. aen. 8.184>	postquam exempta fames et amor compressus edendi
<uerg. aen. 8.185>	rex euandrus ait "non haec sollemnia nobis
<uerg. aen. 8.186>	has ex more dapes hanc tanti numinis aram
<uerg. aen. 8.187>	uana superstitio ueterumque ignara deorum
<uerg. aen. 8.188>	inposuit saeuis hospes troiane periclis
<uerg. aen. 8.189>	seruati facimus meritosque nouamus honores.
<uerg. aen. 8.190>	iam primum saxis suspensam hanc aspice rupem
<uerg. aen. 8.191>	disiectae procul ut moles desertaque montis
<uerg. aen. 8.192>	stat domus et scopuli ingentem traxere ruinam.
<uerg. aen. 8.193>	hic spelunca fuit uasto summota recessu
<uerg. aen. 8.194>	semihominis caci facies quam dira tenebat
<uerg. aen. 8.195>	solis inaccessam radiis; semperque recenti
<uerg. aen. 8.196>	caede tepebat humus foribusque adfixa superbis
<uerg. aen. 8.197>	ora uirum tristi pendebant pallida tabo.
<uerg. aen. 8.198>	huic monstro uolcanus erat pater illius atros
<uerg. aen. 8.199>	ore uomens ignis magna se mole ferebat.
<uerg. aen. 8.200>	attulit et nobis aliquando optantibus aetas
<uerg. aen. 8.201>	auxilium aduentumque dei. nam maximus ultor
<uerg. aen. 8.202>	tergemini nece geryonae spoliisque superbus
<uerg. aen. 8.203>	alcides aderat taurosque hac uictor agebat
<uerg. aen. 8.204>	ingentis uallemque boues amnemque tenebant.
<uerg. aen. 8.205>	at furiis caci mens effera nequid inausum
<uerg. aen. 8.206>	aut intractatum scelerisue doliue fuisset
<uerg. aen. 8.207>	quattuor a stabulis praestanti corpore tauros
<uerg. aen. 8.208>	auertit totidem forma superante iuuencas;
<uerg. aen. 8.209>	atque hos nequa forent pedibus uestigia rectis
<uerg. aen. 8.210>	cauda in speluncam tractos uersisque uiarum
<uerg. aen. 8.211>	indiciis raptos saxo occultabat opaco
<uerg. aen. 8.212>	quaerenti nulla ad speluncam signa ferebant.
<uerg. aen. 8.213>	interea cum iam stabulis saturata moueret
<uerg. aen. 8.214>	amphytrioniades armenta abitumque pararet
<uerg. aen. 8.215>	discessu mugire boues atque omne querelis
<uerg. aen. 8.216>	impleri nemus et colles clamore relinqui.
<uerg. aen. 8.217>	reddidit una boum uocem uastoque sub antro
<uerg. aen. 8.218>	mugiit et caci spem custodita fefellit.
<uerg. aen. 8.219>	hic uero alcidae furiis exarserat atro
<uerg. aen. 8.220>	felle dolor rapit arma manu nodisque grauatum
<uerg. aen. 8.221>	robur et aerii cursu petit ardua montis.
<uerg. aen. 8.222>	tum primum nostri cacum uidere timentem
<uerg. aen. 8.223>	turbatumque oculis fugit ilicet ocior euro
<uerg. aen. 8.224>	speluncamque petit pedibus timor addidit alas.
<uerg. aen. 8.225>	ut sese inclusit ruptisque immane catenis
<uerg. aen. 8.226>	deiecit saxum ferro quod et arte paterna
<uerg. aen. 8.227>	pendebat fultosque emuniit obice postis
<uerg. aen. 8.228>	ecce furens animis aderat tirynthius omnemque
<uerg. aen. 8.229>	accessum lustrans huc ora ferebat et illuc
<uerg. aen. 8.230>	dentibus infrendens. ter totum feruidus ira
<uerg. aen. 8.231>	lustrat auentini montem ter saxea temptat
<uerg. aen. 8.232>	limina nequiquam ter fessus ualle resedit.
<uerg. aen. 8.233>	stabat acuta silex praecisis undique saxis
<uerg. aen. 8.234>	speluncae dorso insurgens altissima uisu
<uerg. aen. 8.235>	dirarum nidis domus opportuna uolucrum.
<uerg. aen. 8.236>	hanc ut prona iugo laeuum incumbebat in amnem
<uerg. aen. 8.237>	dexter in aduersum nitens concussit et imis
<uerg. aen. 8.238>	auolsam soluit radicibus; inde repente
<uerg. aen. 8.239>	inpulit inpulsu quo maximus intonat aether
<uerg. aen. 8.240>	dissultant ripae refluitque exterritus amnis.
<uerg. aen. 8.241>	at specus et caci detecta apparuit ingens
<uerg. aen. 8.242>	regia et umbrosae penitus patuere cauernae
<uerg. aen. 8.243>	non secus ac siqua penitus ui terra dehiscens
<uerg. aen. 8.244>	infernas reseret sedes et regna recludat
<uerg. aen. 8.245>	pallida dis inuisa superque immane barathrum
<uerg. aen. 8.246>	cernatur trepident inmisso lumine manes.
<uerg. aen. 8.247>	ergo insperata deprensum luce repente
<uerg. aen. 8.248>	inclusumque cauo saxo atque insueta rudentem
<uerg. aen. 8.249>	desuper alcides telis premit omniaque arma
<uerg. aen. 8.250>	aduocat et ramis uastisque molaribus instat.
<uerg. aen. 8.251>	ille autem neque enim fuga iam super ulla pericli
<uerg. aen. 8.252>	faucibus ingentem fumum (mirabile dictu)
<uerg. aen. 8.253>	euomit inuoluitque domum caligine caeca
<uerg. aen. 8.254>	prospectum eripiens oculis glomeratque sub antro
<uerg. aen. 8.255>	fumiferam noctem commixtis igne tenebris.
<uerg. aen. 8.256>	non tulit alcides animis seque ipse per ignem
<uerg. aen. 8.257>	praecipiti iecit saltu qua plurimus undam
<uerg. aen. 8.258>	fumus agit nebulaque ingens specus aestuat atra.
<uerg. aen. 8.259>	hic cacum in tenebris incendia uana uomentem
<uerg. aen. 8.260>	corripit in nodum complexus et angit inhaerens
<uerg. aen. 8.261>	elisos oculos et siccum sanguine guttur.
<uerg. aen. 8.262>	panditur extemplo foribus domus atra reuolsis
<uerg. aen. 8.263>	abstractaeque boues abiurataeque rapinae
<uerg. aen. 8.264>	caelo ostenduntur pedibusque informe cadauer
<uerg. aen. 8.265>	protrahitur. nequeunt expleri corda tuendo
<uerg. aen. 8.266>	terribilis oculos uoltum uillosaque saetis
<uerg. aen. 8.267>	pectora semiferi atque extinctos faucibus ignis.
<uerg. aen. 8.268>	ex illo celebratus honos laetique minores
<uerg. aen. 8.269>	seruauere diem primusque potitius auctor
<uerg. aen. 8.270>	et domus herculei custos pinaria sacri.
<uerg. aen. 8.271>	hanc aram luco statuit quae maxuma semper
<uerg. aen. 8.272>	dicetur nobis et erit quae maxuma semper.
<uerg. aen. 8.273>	quare agite o iuuenes tantarum in munere laudum
<uerg. aen. 8.274>	cingite fronde comas et pocula porgite dextris
<uerg. aen. 8.275>	communemque uocate deum et date uina uolentes."
<uerg. aen. 8.276>	dixerat herculea bicolor cum populus umbra
<uerg. aen. 8.277>	uelauitque comas foliisque innexa pependit
<uerg. aen. 8.278>	et sacer impleuit dextram scyphus. ocius omnes
<uerg. aen. 8.279>	in mensam laeti libant diuosque precantur.
<uerg. aen. 8.280>	deuexo interea propior fit uesper olympo
<uerg. aen. 8.281>	iamque sacerdotes primusque potitius ibant
<uerg. aen. 8.282>	pellibus in morem cincti flammasque ferebant.
<uerg. aen. 8.283>	instaurant epulas et mensae grata secundae
<uerg. aen. 8.284>	dona ferunt cumulantque oneratis lancibus aras.
<uerg. aen. 8.285>	tum salii ad cantus incensa altaria circum
<uerg. aen. 8.286>	populeis adsunt euincti tempora ramis
<uerg. aen. 8.287>	hic iuuenum chorus ille senum; qui carmine laudes
<uerg. aen. 8.288>	herculeas et facta ferunt ut prima nouercae
<uerg. aen. 8.289>	monstra manu geminosque premens eliserit angues
<uerg. aen. 8.290>	ut bello egregias idem disiecerit urbes
<uerg. aen. 8.291>	troiamque oechaliamque ut duros mille labores
<uerg. aen. 8.292>	rege sub eurystheo fatis iunonis iniquae
<uerg. aen. 8.293>	pertulerit. "tu nubigenas inuicte bimembris
<uerg. aen. 8.294>	hylaeeumque pholumque manu tu cresia mactas
<uerg. aen. 8.295>	prodigia et uastum nemeae sub rupe leonem.
<uerg. aen. 8.296>	te stygii tremuere lacus te ianitor orci
<uerg. aen. 8.297>	ossa super recubans antro semesa cruento;
<uerg. aen. 8.298>	nec te ullae facies non terruit ipse typhoeus
<uerg. aen. 8.299>	arduus arma tenens; non te rationis egentem
<uerg. aen. 8.300>	lernaeus turba capitum circumstetit anguis.
<uerg. aen. 8.301>	salue uera iouis proles decus addite diuis
<uerg. aen. 8.302>	et nos et tua dexter adi pede sacra secundo."
<uerg. aen. 8.303>	talia carminibus celebrant; super omnia caci
<uerg. aen. 8.304>	speluncam adiciunt spirantemque ignibus ipsum.
<uerg. aen. 8.305>	consonat omne nemus strepitu collesque resultant.
<uerg. aen. 8.306>	exim se cuncti diuinis rebus ad urbem
<uerg. aen. 8.307>	perfectis referunt. ibat rex obsitus aeuo
<uerg. aen. 8.308>	et comitem aenean iuxta natumque tenebat
<uerg. aen. 8.309>	ingrediens uarioque uiam sermone leuabat.
<uerg. aen. 8.310>	miratur facilisque oculos fert omnia circum
<uerg. aen. 8.311>	aeneas capiturque locis et singula laetus
<uerg. aen. 8.312>	exquiritque auditque uirum monimenta priorum.
<uerg. aen. 8.313>	tum rex euandrus romanae conditor arcis
<uerg. aen. 8.314>	"haec nemora indigenae fauni nymphaeque tenebant
<uerg. aen. 8.315>	gensque uirum truncis et duro robore nata
<uerg. aen. 8.316>	quis neque mos neque cultus erat nec iungere tauros
<uerg. aen. 8.317>	aut componere opes norant aut parcere parto
<uerg. aen. 8.318>	sed rami atque asper uictu uenatus alebat.
<uerg. aen. 8.319>	primus ab aetherio uenit saturnus olympo
<uerg. aen. 8.320>	arma iouis fugiens et regnis exsul ademptis.
<uerg. aen. 8.321>	is genus indocile ac dispersum montibus altis
<uerg. aen. 8.322>	composuit legesque dedit latiumque uocari
<uerg. aen. 8.323>	maluit his quoniam latuisset tutis in oris.
<uerg. aen. 8.324>	aurea quae perhibent illo sub rege fuere
<uerg. aen. 8.325>	saecula. sic placida populos in pace regebat
<uerg. aen. 8.326>	deterior donec paulatim ac decolor aetas
<uerg. aen. 8.327>	et belli rabies et amor successit habendi.
<uerg. aen. 8.328>	tum manus ausonia et gentes uenere sicanae
<uerg. aen. 8.329>	saepius et nomen posuit saturnia tellus;
<uerg. aen. 8.330>	tum reges asperque immani corpore thybris
<uerg. aen. 8.331>	a quo post itali fluuium cognomine thybrim
<uerg. aen. 8.332>	diximus amisit uerum uetus albula nomen;
<uerg. aen. 8.333>	me pulsum patria pelagique extrema sequentem
<uerg. aen. 8.334>	fortuna omnipotens et ineluctabile fatum
<uerg. aen. 8.335>	his posuere locis matrisque egere tremenda
<uerg. aen. 8.336>	carmentis nymphae monita et deus auctor apollo.
<uerg. aen. 8.337>	uix ea dicta dehinc progressus monstrat et aram
<uerg. aen. 8.338>	et carmentalem romani nomine portam
<uerg. aen. 8.339>	quam memorant nymphae priscum carmentis honorem
<uerg. aen. 8.340>	uatis fatidicae cecinit quae prima futuros
<uerg. aen. 8.341>	aeneadas magnos et nobile pallanteum.
<uerg. aen. 8.342>	hinc lucum ingentem quem romulus acer asylum
<uerg. aen. 8.343>	rettulit et gelida monstrat sub rupe lupercal
<uerg. aen. 8.344>	parrhasio dictum panos de more lycaei.
<uerg. aen. 8.345>	nec non et sacri monstrat nemus argileti
<uerg. aen. 8.346>	testaturque locum et letum docet hospitis argi.
<uerg. aen. 8.347>	hinc ad tarpeiam sedem et capitolia ducit
<uerg. aen. 8.348>	aurea nunc olim siluestribus horrida dumis.
<uerg. aen. 8.349>	iam tum religio pauidos terrebat agrestis
<uerg. aen. 8.350>	dira loci iam tum siluam saxumque tremebant.
<uerg. aen. 8.351>	hoc nemus hunc" inquit "frondoso uertice collem
<uerg. aen. 8.352>	(quis deus incertum est) habitat deus arcades ipsum
<uerg. aen. 8.353>	credunt se uidisse iouem cum saepe nigrantem
<uerg. aen. 8.354>	aegida concuteret dextra nimbosque cieret.
<uerg. aen. 8.355>	haec duo praeterea disiectis oppida muris
<uerg. aen. 8.356>	reliquias ueterumque uides monimenta uirorum.
<uerg. aen. 8.357>	hanc ianus pater hanc saturnus condidit arcem
<uerg. aen. 8.358>	ianiculum huic illi fuerat saturnia nomen."
<uerg. aen. 8.359>	talibus inter se dictis ad tecta subibant
<uerg. aen. 8.360>	pauperis euandri passimque armenta uidebant
<uerg. aen. 8.361>	romanoque foro et lautis mugire carinis.
<uerg. aen. 8.362>	ut uentum ad sedes "haec" inquit "limina uictor
<uerg. aen. 8.363>	alcides subiit haec illum regia cepit.
<uerg. aen. 8.364>	aude hospes contemnere opes et te quoque dignum
<uerg. aen. 8.365>	finge deo rebusque ueni non asper egenis."
<uerg. aen. 8.366>	dixit et angusti subter fastigia tecti
<uerg. aen. 8.367>	ingentem aenean duxit stratisque locauit
<uerg. aen. 8.368>	effultum foliis et pelle libystidis ursae.
<uerg. aen. 8.369>	nox ruit et fuscis tellurem amplectitur alis.
<uerg. aen. 8.370>	at uenus haud animo nequiquam exterrita mater
<uerg. aen. 8.371>	laurentumque minis et duro mota tumultu
<uerg. aen. 8.372>	uolcanum adloquitur thalamoque haec coniugis aureo
<uerg. aen. 8.373>	incipit et dictis diuinum adspirat amorem
<uerg. aen. 8.374>	"dum bello argolici uastabant pergama reges
<uerg. aen. 8.375>	debita casurasque inimicis ignibus arces
<uerg. aen. 8.376>	non ullum auxilium miseris non arma rogaui
<uerg. aen. 8.377>	artis opisque tuae nec te carissime coniunx
<uerg. aen. 8.378>	incassumue tuos uolui exercere labores
<uerg. aen. 8.379>	quamuis et priami deberem plurima natis
<uerg. aen. 8.380>	et durum aeneae fleuissem saepe laborem.
<uerg. aen. 8.381>	nunc iouis imperiis rutulorum constitit oris
<uerg. aen. 8.382>	ergo eadem supplex uenio et sanctum mihi numen
<uerg. aen. 8.383>	arma rogo genetrix nato. te filia nerei
<uerg. aen. 8.384>	te potuit lacrimis tithonia flectere coniunx.
<uerg. aen. 8.385>	aspice qui coeant populi quae moenia clausis
<uerg. aen. 8.386>	ferrum acuant portis in me exscidiumque meorum."
<uerg. aen. 8.387>	dixerat et niueis hinc atque hinc diua lacertis
<uerg. aen. 8.388>	cunctantem amplexu molli fouet. ille repente
<uerg. aen. 8.389>	accepit solitam flammam notusque medullas
<uerg. aen. 8.390>	intrauit calor et labefacta per ossa cucurrit
<uerg. aen. 8.391>	non secus atque olim tonitru cum rupta corusco
<uerg. aen. 8.392>	ignea rima micans percurrit lumine nimbos.
<uerg. aen. 8.393>	sensit laeta dolis et formae conscia coniunx.
<uerg. aen. 8.394>	tum pater aeterno fatur deuinctus amore
<uerg. aen. 8.395>	"quid causas petis ex alto fiducia cessit
<uerg. aen. 8.396>	quo tibi diua mei similis si cura fuisset
<uerg. aen. 8.397>	tum quoque fas nobis teucros armare fuisset
<uerg. aen. 8.398>	nec pater omnipotens troiam nec fata uetabant
<uerg. aen. 8.399>	stare decemque alios priamum superesse per annos.
<uerg. aen. 8.400>	et nunc si bellare paras atque haec tibi mens est
<uerg. aen. 8.401>	quidquid in arte mea possum promittere curae
<uerg. aen. 8.402>	quod fieri ferro liquidoue potest electro
<uerg. aen. 8.403>	quantum ignes animaeque ualent absiste precando
<uerg. aen. 8.404>	uiribus indubitare tuis." ea uerba locutus
<uerg. aen. 8.405>	optatos dedit amplexus placidumque petiuit
<uerg. aen. 8.406>	coniugis infusus gremio per membra soporem.
<uerg. aen. 8.407>	inde ubi prima quies medio iam noctis abactae
<uerg. aen. 8.408>	curriculo expulerat somnum cum femina primum
<uerg. aen. 8.409>	cui tolerare colo uitam tenuique minerua
<uerg. aen. 8.410>	impositum cinerem et sopitos suscitat ignes
<uerg. aen. 8.411>	noctem addens operi famulasque ad lumina longo
<uerg. aen. 8.412>	exercet penso castum ut seruare cubile
<uerg. aen. 8.413>	coniugis et possit paruos educere natos
<uerg. aen. 8.414>	haud secus ignipotens nec tempore segnior illo
<uerg. aen. 8.415>	mollibus e stratis opera ad fabrilia surgit.
<uerg. aen. 8.416>	insula sicanium iuxta latus aeoliamque
<uerg. aen. 8.417>	erigitur liparen fumantibus ardua saxis
<uerg. aen. 8.418>	quam subter specus et cyclopum exesa caminis
<uerg. aen. 8.419>	antra aetnaea tonant ualidique incudibus ictus
<uerg. aen. 8.420>	auditi referunt gemitus striduntque cauernis
<uerg. aen. 8.421>	stricturae chalybum et fornacibus ignis anhelat
<uerg. aen. 8.422>	uolcani domus et uolcania nomine tellus.
<uerg. aen. 8.423>	hoc tunc ignipotens caelo descendit ab alto.
<uerg. aen. 8.424>	ferrum exercebant uasto cyclopes in antro
<uerg. aen. 8.425>	brontesque steropesque et nudus membra pyragmon.
<uerg. aen. 8.426>	his informatum manibus iam parte polita
<uerg. aen. 8.427>	fulmen erat toto genitor quae plurima caelo
<uerg. aen. 8.428>	deicit in terras pars inperfecta manebat.
<uerg. aen. 8.429>	tris imbris torti radios tris nubis aquosae
<uerg. aen. 8.430>	addiderant rutili tris ignis et alitis austri
<uerg. aen. 8.431>	fulgores nunc horrificos sonitumque metumque
<uerg. aen. 8.432>	miscebant operi flammisque sequacibus iras.
<uerg. aen. 8.433>	parte alia marti currumque rotasque uolucris
<uerg. aen. 8.434>	instabant quibus ille uiros quibus excitat urbes;
<uerg. aen. 8.435>	aegidaque horriferam turbatae palladis arma
<uerg. aen. 8.436>	certatim squamis serpentum auroque polibant
<uerg. aen. 8.437>	conexosque anguis ipsamque in pectore diuae
<uerg. aen. 8.438>	gorgona desecto uertentem lumina collo.
<uerg. aen. 8.439>	"tollite cuncta" inquit "coeptosque auferte labores
<uerg. aen. 8.440>	aetnaei cyclopes et huc aduertite mentem
<uerg. aen. 8.441>	arma acri facienda uiro. nunc uiribus usus
<uerg. aen. 8.442>	nunc manibus rapidis omni nunc arte magistra.
<uerg. aen. 8.443>	praecipitate moras." nec plura effatus; at illi
<uerg. aen. 8.444>	ocius incubuere omnes pariterque laborem
<uerg. aen. 8.445>	sortiti. fluit aes riuis aurique metallum
<uerg. aen. 8.446>	uolnificusque chalybs uasta fornace liquescit.
<uerg. aen. 8.447>	ingentum clipeum informant unum omnia contra
<uerg. aen. 8.448>	tela latinorum septenosque orbibus orbes
<uerg. aen. 8.449>	impediunt. alii uentosis follibus auras
<uerg. aen. 8.450>	accipiunt redduntque alii stridentia tingunt
<uerg. aen. 8.451>	aera lacu. gemit impositis incudibus antrum.
<uerg. aen. 8.452>	illi inter sese multa ui bracchia tollunt
<uerg. aen. 8.453>	in numerum uersantque tenaci forcipe massam.
<uerg. aen. 8.454>	haec pater aeoliis properat dum lemnius oris
<uerg. aen. 8.455>	euandrum ex humili tecto lux suscitat alma
<uerg. aen. 8.456>	et matutini uolucrum sub culmine cantus.
<uerg. aen. 8.457>	consurgit senior tunicaque inducitur artus
<uerg. aen. 8.458>	et tyrrhena pedum circumdat uincula plantis;
<uerg. aen. 8.459>	tum lateri atque umeris tegeaeum subligat ensem
<uerg. aen. 8.460>	demissa ab laeua pantherae terga retorquens.
<uerg. aen. 8.461>	nec non et gemini custodes limine ab alto
<uerg. aen. 8.462>	praecedunt gressumque canes comitantur erilem.
<uerg. aen. 8.463>	hospitis aeneae sedem et secreta petebat
<uerg. aen. 8.464>	sermonum memor et promissi muneris heros.
<uerg. aen. 8.465>	nec minus aeneas se matutinus agebat.
<uerg. aen. 8.466>	filius huic pallas illi comes ibat achates.
<uerg. aen. 8.467>	congressi iungunt dextras mediisque residunt
<uerg. aen. 8.468>	aedibus et licito tandem sermone fruuntur.
<uerg. aen. 8.469>	rex prior haec
<uerg. aen. 8.470>	"maxume teucrorum ductor quo sospite numquam
<uerg. aen. 8.471>	res equidem troiae uictas aut regna fatebor
<uerg. aen. 8.472>	nobis ad belli auxilium pro nomine tanto
<uerg. aen. 8.473>	exiguae uires hinc tusco claudimur amni
<uerg. aen. 8.474>	hinc rutulus premit et murum circumsonat armis.
<uerg. aen. 8.475>	sed tibi ego ingentis populos opulentaque regnis
<uerg. aen. 8.476>	iungere castra paro quam fors inopina salutem
<uerg. aen. 8.477>	ostentat fatis huc te poscentibus adfers.
<uerg. aen. 8.478>	haud procul hinc saxo incolitur fundata uetusto
<uerg. aen. 8.479>	urbis agyllinae sedes ubi lydia quondam
<uerg. aen. 8.480>	gens bello praeclara iugis insedit etruscis.
<uerg. aen. 8.481>	hanc multos florentem annos rex deinde superbo
<uerg. aen. 8.482>	imperio et saeuis tenuit mezentius armis.
<uerg. aen. 8.483>	quid memorem infandas caedes quid facta tyranni
<uerg. aen. 8.484>	effera di capiti ipsius generique reseruent!
<uerg. aen. 8.485>	mortua quin etiam iungebat corpora uiuis
<uerg. aen. 8.486>	componens manibusque manus atque oribus ora
<uerg. aen. 8.487>	tormenti genus et sanie taboque fluentis
<uerg. aen. 8.488>	complexu in misero longa sic morte necabat.
<uerg. aen. 8.489>	at fessi tandem ciues infanda furentem
<uerg. aen. 8.490>	armati circumsistunt ipsumque domumque
<uerg. aen. 8.491>	obtruncant socios ignem ad fastigia iactant.
<uerg. aen. 8.492>	ille inter caedem rutulorum elapsus in agros
<uerg. aen. 8.493>	confugere et turni defendier hospitis armis.
<uerg. aen. 8.494>	ergo omnis furiis surrexit etruria iustis
<uerg. aen. 8.495>	regem ad supplicium praesenti marte reposcunt.
<uerg. aen. 8.496>	his ego te aenea ductorem milibus addam.
<uerg. aen. 8.497>	toto namque fremunt condensae litore puppes
<uerg. aen. 8.498>	signaque ferre iubent; retinet longaeuus haruspex
<uerg. aen. 8.499>	fata canens "o maeoniae delecta iuuentus
<uerg. aen. 8.500>	flos ueterum uirtusque uirum quos iustus in hostem
<uerg. aen. 8.501>	fert dolor et merita accendit mezentius ira
<uerg. aen. 8.502>	nulli fas italo tantam subiungere gentem
<uerg. aen. 8.503>	externos optate duces"; tum etrusca resedit
<uerg. aen. 8.504>	hoc acies campo monitis exterrita diuom.
<uerg. aen. 8.505>	ipse oratores ad me regnique coronam
<uerg. aen. 8.506>	cum sceptro misit mandatque insignia tarchon
<uerg. aen. 8.507>	succedam castris tyrrhenaque regna capessam.
<uerg. aen. 8.508>	sed mihi tarda gelu saeclisque effeta senectus
<uerg. aen. 8.509>	inuidet imperium seraeque ad fortia uires.
<uerg. aen. 8.510>	natum exhortarer ni mixtus matre sabella
<uerg. aen. 8.511>	hinc partem patriae traheret. tu cuius et annis
<uerg. aen. 8.512>	et generi fatum indulgent quem numina poscunt
<uerg. aen. 8.513>	ingredere o teucrum atque italum fortissime ductor.
<uerg. aen. 8.514>	hunc tibi praeterea spes et solacia nostri
<uerg. aen. 8.515>	pallanta adiungam; sub te tolerare magistro
<uerg. aen. 8.516>	militiam et graue martis opus tua cernere facta
<uerg. aen. 8.517>	adsuescat primis et te miretur ab annis.
<uerg. aen. 8.518>	arcadas huic equites bis centum robora pubis
<uerg. aen. 8.519>	lecta dabo totidemque suo tibi nomine pallas."
<uerg. aen. 8.520>	uix ea fatus erat defixique ora tenebant
<uerg. aen. 8.521>	aeneas anchisiades et fidus achates
<uerg. aen. 8.522>	multaque dura suo tristi cum corde putabant
<uerg. aen. 8.523>	ni signum caelo cytherea dedisset aperto.
<uerg. aen. 8.524>	namque inprouiso uibratus ab aethere fulgor
<uerg. aen. 8.525>	cum sonitu uenit et ruere omnia uisa repente
<uerg. aen. 8.526>	tyrrhenusque tubae mugire per aethera clangor.
<uerg. aen. 8.527>	suspiciunt iterum atque iterum fragor increpat ingens
<uerg. aen. 8.528>	arma inter nubem caeli regione serena
<uerg. aen. 8.529>	per sudum rutilare uident et pulsa tonare.
<uerg. aen. 8.530>	obstipuere animis alii sed troius heros
<uerg. aen. 8.531>	agnouit sonitum et diuae promissa parentis.
<uerg. aen. 8.532>	tum memorat "ne uero hospes ne quaere profecto
<uerg. aen. 8.533>	quem casum portenta ferant ego poscor olympo.
<uerg. aen. 8.534>	hoc signum cecinit missuram diua creatrix
<uerg. aen. 8.535>	si bellum ingrueret uolcaniaque arma per auras
<uerg. aen. 8.536>	laturam auxilio.
<uerg. aen. 8.537>	heu quantae miseris caedes laurentibus instant;
<uerg. aen. 8.538>	quas poenas mihi turne dabis; quam multa sub undas
<uerg. aen. 8.539>	scuta uirum galeasque et fortia corpora uolues
<uerg. aen. 8.540>	thybri pater! poscant acies et foedera rumpant."
<uerg. aen. 8.541>	haec ubi dicta dedit solio se tollit ab alto
<uerg. aen. 8.542>	et primum herculeis sopitas ignibus aras
<uerg. aen. 8.543>	excitat hesternumque larem paruosque penatis
<uerg. aen. 8.544>	laetus adit mactant lectas de more bidentis
<uerg. aen. 8.545>	euandrus pariter pariter troiana iuuentus.
<uerg. aen. 8.546>	post hinc ad nauis graditur sociosque reuisit.
<uerg. aen. 8.547>	quorum de numero qui sese in bella sequantur
<uerg. aen. 8.548>	praestantis uirtute legit; pars cetera prona
<uerg. aen. 8.549>	fertur aqua segnisque secundo defluit amni
<uerg. aen. 8.550>	nuntia uentura ascanio rerumque patrisque.
<uerg. aen. 8.551>	dantur equi teucris tyrrhena petentibus arua;
<uerg. aen. 8.552>	ducunt exsortem aeneae quem fulua leonis
<uerg. aen. 8.553>	pellis obit totum praefulgens unguibus aureis.
<uerg. aen. 8.554>	fama uolat paruam subito uolgata per urbem
<uerg. aen. 8.555>	ocius ire equites tyrrheni ad litora regis.
<uerg. aen. 8.556>	uota metu duplicant matres propiusque periclo
<uerg. aen. 8.557>	it timor et maior martis iam apparet imago.
<uerg. aen. 8.558>	tum pater euandrus dextram complexus euntis
<uerg. aen. 8.559>	haeret. inexpletus lacrimans ac talia fatur
<uerg. aen. 8.560>	"o mihi praeteritos referat si iuppiter annos
<uerg. aen. 8.561>	(qualis eram cum primam aciem praeneste sub ipsa
<uerg. aen. 8.562>	straui scutorumque incendi uictor aceruos
<uerg. aen. 8.563>	et regem hac erulum dextra sub tartara misi
<uerg. aen. 8.564>	nascenti cui tris animas feronia mater
<uerg. aen. 8.565>	(horrendum dictu) dederat; terna arma mouenda
<uerg. aen. 8.566>	ter leto sternendus erat; cui tunc tamen omnis
<uerg. aen. 8.567>	abstulit haec animas dextra et totidem exuit armis
<uerg. aen. 8.568>	non ego nunc dulci amplexu diuellerer usquam
<uerg. aen. 8.569>	nate tuo neque finitimo mezentius umquam
<uerg. aen. 8.570>	huic capiti insultans tot ferro saeua dedisset
<uerg. aen. 8.571>	funera tam multis uiduasset ciuibus urbem.
<uerg. aen. 8.572>	at uos o superi et diuom tu maxume rector
<uerg. aen. 8.573>	iuppiter arcadii quaeso miserescite regis
<uerg. aen. 8.574>	et patrias audite preces. si numina uestra
<uerg. aen. 8.575>	incolumem pallanta mihi si fata reseruant
<uerg. aen. 8.576>	si uisurus eum uiuo et uenturus in unum
<uerg. aen. 8.577>	uitam oro patior quemuis durare laborem.
<uerg. aen. 8.578>	sin aliquem infandum casum fortuna minaris
<uerg. aen. 8.579>	nunc o nunc liceat crudelem abrumpere uitam
<uerg. aen. 8.580>	dum curae ambiguae dum spes incerta futuri
<uerg. aen. 8.581>	dum te care puer mea sera et sola uoluptas
<uerg. aen. 8.582>	complexu teneo grauior neu nuntius auris
<uerg. aen. 8.583>	uolneret." haec genitor digressu dicta supremo
<uerg. aen. 8.584>	fundebat famuli conlapsum in tecta ferebant.
<uerg. aen. 8.585>	iamque adeo exierat portis equitatus apertis
<uerg. aen. 8.586>	aeneas inter primos et fidus achates
<uerg. aen. 8.587>	inde alii troiae proceres ipse agmine pallas
<uerg. aen. 8.588>	in medio chlamyde et pictis conspectus in armis
<uerg. aen. 8.589>	qualis ubi oceani perfusus lucifer unda
<uerg. aen. 8.590>	quem uenus ante alios astrorum diligit ignis
<uerg. aen. 8.591>	extulit os sacrum caelo tenebrasque resoluit.
<uerg. aen. 8.592>	stant pauidae in muris matres oculisque sequuntur
<uerg. aen. 8.593>	pulueream nubem et fulgentis aere cateruas.
<uerg. aen. 8.594>	olli per dumos qua proxuma meta uiarum
<uerg. aen. 8.595>	armati tendunt; it clamor et agmine facto
<uerg. aen. 8.596>	quadrupedante putrem sonitu quatit ungula campum.
<uerg. aen. 8.597>	est ingens gelidum lucus prope caeritis amnem
<uerg. aen. 8.598>	religione patrum late sacer; undique colles
<uerg. aen. 8.599>	inclusere caui et nigra nemus abiete cingunt.
<uerg. aen. 8.600>	siluano fama est ueteres sacrasse pelasgos
<uerg. aen. 8.601>	aruorum pecorisque deo lucumque diemque
<uerg. aen. 8.602>	qui primi finis aliquando habuere latinos
<uerg. aen. 8.603>	haud procul hinc tarcho et tyrrheni tuta tenebant
<uerg. aen. 8.604>	castra locis celsoque omnis de colle uideri
<uerg. aen. 8.605>	iam poterat legio et latis tendebat in aruis.
<uerg. aen. 8.606>	huc pater aeneas et bello lecta iuuentus
<uerg. aen. 8.607>	succedunt fessique et equos et corpora curant.
<uerg. aen. 8.608>	at uenus aetherios inter dea candida nimbos
<uerg. aen. 8.609>	dona ferens aderat; natumque in ualle reducta
<uerg. aen. 8.610>	ut procul egelido secretum flumine uidit
<uerg. aen. 8.611>	talibus adfata est dictis seque obtulit ultro
<uerg. aen. 8.612>	"en perfecta mei promissa coniugis arte
<uerg. aen. 8.613>	munera ne mox aut laurentis nate superbos
<uerg. aen. 8.614>	aut acrem dubites in proelia poscere turnum"
<uerg. aen. 8.615>	dixit et amplexus nati cytherea petiuit
<uerg. aen. 8.616>	arma sub aduersa posuit radiantia quercu.
<uerg. aen. 8.617>	ille deae donis et tanto laetus honore
<uerg. aen. 8.618>	expleri nequit atque oculos per singula uoluit
<uerg. aen. 8.619>	miraturque interque manus et bracchia uersat
<uerg. aen. 8.620>	terribilem cristis galeam flammasque uomentem
<uerg. aen. 8.621>	fatiferumque ensem loricam ex aere rigentem
<uerg. aen. 8.622>	sanguineam ingentem qualis cum caerula nubes
<uerg. aen. 8.623>	solis inardescit radiis longeque refulget;
<uerg. aen. 8.624>	tum leuis ocreas electro auroque recocto
<uerg. aen. 8.625>	hastamque et clipei non enarrabile textum.
<uerg. aen. 8.626>	illic res italas romanorumque triumphos
<uerg. aen. 8.627>	haud uatum ignarus uenturique inscius aeui
<uerg. aen. 8.628>	fecerat ignipotens illic genus omne futurae
<uerg. aen. 8.629>	stirpis ab ascanio. pugnataque in ordine bella.
<uerg. aen. 8.630>	fecerat et uiridi fetam mauortis in antro
<uerg. aen. 8.631>	procubuisse lupam geminos huic ubera circum
<uerg. aen. 8.632>	ludere pendentis pueros et lambere matrem
<uerg. aen. 8.633>	impauidos illam tereti ceruice reflexa
<uerg. aen. 8.634>	mulcere alternos et corpora fingere lingua.
<uerg. aen. 8.635>	nec procul hinc romam et raptas sine more sabinas
<uerg. aen. 8.636>	consessu caueae magnis circensibus actis
<uerg. aen. 8.637>	addiderat subitoque nouum consurgere bellum
<uerg. aen. 8.638>	romulidis tatioque seni curibusque seueris.
<uerg. aen. 8.639>	post idem inter se posito certamine reges
<uerg. aen. 8.640>	armati iouis ante aram paterasque tenentes
<uerg. aen. 8.641>	stabant et caesa iungebant foedera porca.
<uerg. aen. 8.642>	haud procul inde citae mettum in diuersa quadrigae
<uerg. aen. 8.643>	distulerant at tu dictis albane maneres
<uerg. aen. 8.644>	raptabatque uiri mendacis uiscera tullus
<uerg. aen. 8.645>	per siluam et sparsi rorabant sanguine uepres.
<uerg. aen. 8.646>	nec non tarquinium eiectum porsenna iubebat
<uerg. aen. 8.647>	accipere ingentique urbem obsidione premebat
<uerg. aen. 8.648>	aeneadae in ferrum pro libertate ruebant.
<uerg. aen. 8.649>	illum indignanti similem similemque minanti
<uerg. aen. 8.650>	aspiceres pontem auderet quia uellere cocles
<uerg. aen. 8.651>	et fluuium uinclis innaret cloelia ruptis.
<uerg. aen. 8.652>	in summo custos tarpeiae manlius arcis
<uerg. aen. 8.653>	stabat pro templo et capitolia celsa tenebat
<uerg. aen. 8.654>	romuleoque recens horrebat regia culmo.
<uerg. aen. 8.655>	atque hic auratis uolitans argenteus anser
<uerg. aen. 8.656>	porticibus gallos in limine adesse canebat.
<uerg. aen. 8.657>	galli per dumos aderant arcemque tenebant
<uerg. aen. 8.658>	defensi tenebris et dono noctis opacae
<uerg. aen. 8.659>	aurea caesaries ollis atque aurea uestis
<uerg. aen. 8.660>	uirgatis lucent sagulis tum lactea colla
<uerg. aen. 8.661>	auro innectuntur duo quisque alpina coruscant
<uerg. aen. 8.662>	gaesa manu scutis protecti corpora longis.
<uerg. aen. 8.663>	hic exsultantis salios nudosque lupercos
<uerg. aen. 8.664>	lanigerosque apices et lapsa ancilia caelo
<uerg. aen. 8.665>	extuderat castae ducebant sacra per urbem
<uerg. aen. 8.666>	pilentis matres in mollibus. hinc procul addit
<uerg. aen. 8.667>	tartareas etiam sedes alta ostia ditis
<uerg. aen. 8.668>	et scelerum poenas et te catilina minaci
<uerg. aen. 8.669>	pendentem scopulo furiarumque ora trementem
<uerg. aen. 8.670>	secretosque pios his dantem iura catonem.
<uerg. aen. 8.671>	haec inter tumidi late maris ibat imago
<uerg. aen. 8.672>	aurea sed fluctu spumabant caerula cano;
<uerg. aen. 8.673>	et circum argento clari delphines in orbem
<uerg. aen. 8.674>	aequora uerrebant caudis aestumque secabant.
<uerg. aen. 8.675>	in medio classis aeratas actia bella
<uerg. aen. 8.676>	cernere erat totumque instructo marte uideres
<uerg. aen. 8.677>	feruere leucaten auroque effulgere fluctus.
<uerg. aen. 8.678>	hinc augustus agens italos in proelia caesar
<uerg. aen. 8.679>	cum patribus populoque penatibus et magnis dis
<uerg. aen. 8.680>	stans celsa in puppi; geminas cui tempora flammas
<uerg. aen. 8.681>	laeta uomunt patriumque aperitur uertice sidus.
<uerg. aen. 8.682>	parte alia uentis et dis agrippa secundis
<uerg. aen. 8.683>	arduus agmen agens; cui belli insigne superbum
<uerg. aen. 8.684>	tempora nauali fulgent rostrata corona.
<uerg. aen. 8.685>	hinc ope barbarica uariisque antonius armis
<uerg. aen. 8.686>	uictor ab aurorae populis et litore rubro
<uerg. aen. 8.687>	aegyptum uiresque orientis et ultima secum
<uerg. aen. 8.688>	bactra uehit sequiturque (nefas) aegyptia coniunx.
<uerg. aen. 8.689>	una omnes ruere ac totum spumare reductis
<uerg. aen. 8.690>	conuolsum remis rostrisque tridentibus aequor.
<uerg. aen. 8.691>	alta petunt pelago credas innare reuolsas
<uerg. aen. 8.692>	cycladas aut montis concurrere montibus altos
<uerg. aen. 8.693>	tanta mole uiri turritis puppibus instant.
<uerg. aen. 8.694>	stuppea flamma manu telisque uolatile ferrum
<uerg. aen. 8.695>	spargitur arua noua neptunia caede rubescunt.
<uerg. aen. 8.696>	regina in mediis patrio uocat agmina sistro
<uerg. aen. 8.697>	necdum etiam geminos a tergo respicit anguis.
<uerg. aen. 8.698>	omnigenumque deum monstra et latrator anubis
<uerg. aen. 8.699>	contra neptunum et uenerem contraque mineruam
<uerg. aen. 8.700>	tela tenent. saeuit medio in certamine mauors
<uerg. aen. 8.701>	caelatus ferro tristesque ex aethere dirae
<uerg. aen. 8.702>	et scissa gaudens uadit discordia palla
<uerg. aen. 8.703>	quam cum sanguineo sequitur bellona flagello.
<uerg. aen. 8.704>	actius haec cernens arcum tendebat apollo
<uerg. aen. 8.705>	desuper omnis eo terrore aegyptus et indi
<uerg. aen. 8.706>	omnis arabs omnes uertebant terga sabaei.
<uerg. aen. 8.707>	ipsa uidebatur uentis regina uocatis
<uerg. aen. 8.708>	uela dare et laxos iam iamque inmittere funis.
<uerg. aen. 8.709>	illam inter caedes pallentem morte futura
<uerg. aen. 8.710>	fecerat ignipotens undis et iapyge ferri
<uerg. aen. 8.711>	contra autem magno maerentem corpore nilum
<uerg. aen. 8.712>	pandentemque sinus et tota ueste uocantem
<uerg. aen. 8.713>	caeruleum in gremium latebrosaque flumina uictos.
<uerg. aen. 8.714>	at caesar triplici inuectus romana triumpho
<uerg. aen. 8.715>	moenia dis italis uotum inmortale sacrabat
<uerg. aen. 8.716>	maxuma tercentum totam delubra per urbem.
<uerg. aen. 8.717>	laetitia ludisque uiae plausuque fremebant;
<uerg. aen. 8.718>	omnibus in templis matrum chorus omnibus arae;
<uerg. aen. 8.719>	ante aras terram caesi strauere iuuenci.
<uerg. aen. 8.720>	ipse sedens niueo candentis limine phoebi
<uerg. aen. 8.721>	dona recognoscit populorum aptatque superbis
<uerg. aen. 8.722>	postibus; incedunt uictae longo ordine gentes
<uerg. aen. 8.723>	quam uariae linguis habitu tam uestis et armis.
<uerg. aen. 8.724>	hic nomadum genus et discinctos mulciber afros
<uerg. aen. 8.725>	hic lelegas carasque sagittiferosque gelonos
<uerg. aen. 8.726>	finxerat; euphrates ibat iam mollior undis
<uerg. aen. 8.727>	extremique hominum morini rhenusque bicornis
<uerg. aen. 8.728>	indomitique dahae et pontem indignatus araxes.
<uerg. aen. 8.729>	talia per clipeum uolcani dona parentis
<uerg. aen. 8.730>	miratur rerumque ignarus imagine gaudet
<uerg. aen. 8.731>	attollens umero famamque et fata nepotum.

<uerg. aen. 9.1>	atque ea diuersa penitus dum parte geruntur
<uerg. aen. 9.2>	irim de caelo misit saturnia iuno
<uerg. aen. 9.3>	audacem ad turnum. luco tum forte parentis
<uerg. aen. 9.4>	pilumni turnus sacrata ualle sedebat.
<uerg. aen. 9.5>	ad quem sic roseo thaumantias ore locuta est
<uerg. aen. 9.6>	"turne quod optanti diuom promittere nemo
<uerg. aen. 9.7>	auderet uoluenda dies en attulit ultro.
<uerg. aen. 9.8>	aeneas urbe et sociis et classe relicta
<uerg. aen. 9.9>	sceptra palatini sedemque petit euandri.
<uerg. aen. 9.10>	nec satis extremas corythi penetrauit ad urbes
<uerg. aen. 9.11>	lydorumque manum collectos armat agrestis.
<uerg. aen. 9.12>	quid dubitas nunc tempus equos nunc poscere currus.
<uerg. aen. 9.13>	rumpe moras omnis et turbata arripe castra."
<uerg. aen. 9.14>	dixit et in caelum paribus se sustulit alis
<uerg. aen. 9.15>	ingentemque fuga secuit sub nubibus arcum.
<uerg. aen. 9.16>	adgnouit iuuenis duplicisque ad sidera palmas
<uerg. aen. 9.17>	sustulit ac tali fugientem est uoce secutus
<uerg. aen. 9.18>	"iri decus caeli quis te mihi nubibus actam
<uerg. aen. 9.19>	detulit in terras unde haec tam clara repente
<uerg. aen. 9.20>	tempestas medium uideo discedere caelum
<uerg. aen. 9.21>	palantisque polo stellas. sequor omina tanta
<uerg. aen. 9.22>	quisquis in arma uocas." et sic effatus ad undam
<uerg. aen. 9.23>	processit summoque hausit de gurgite lymphas
<uerg. aen. 9.24>	multa deos orans onerauitque aethera uotis.
<uerg. aen. 9.25>	iamque omnis campis exercitus ibat apertis
<uerg. aen. 9.26>	diues equum diues picta uestis et auri;
<uerg. aen. 9.27>	messapus primas acies postrema coercent
<uerg. aen. 9.28>	tyrrhidae iuuenes medio dux agmine turnus
<uerg. aen. 9.29>	[uertitur arma tenens et toto uertice supra est.]
<uerg. aen. 9.30>	ceu septem surgens sedatis amnibus altus
<uerg. aen. 9.31>	per tacitum ganges aut pingui flumine nilus
<uerg. aen. 9.32>	cum refluit campis et iam se condidit alueo.
<uerg. aen. 9.33>	hic subitam nigro glomerari puluere nubem
<uerg. aen. 9.34>	prospiciunt teucri ac tenebras insurgere campis.
<uerg. aen. 9.35>	primus ab aduersa conclamat mole caicus
<uerg. aen. 9.36>	"quis globus o ciues caligine uoluitur atra
<uerg. aen. 9.37>	ferte citi ferrum date tela ascendite muros
<uerg. aen. 9.38>	hostis adest heia!" ingenti clamore per omnis
<uerg. aen. 9.39>	condunt se teucri portas et moenia complent.
<uerg. aen. 9.40>	namque ita discedens praeceperat optumus armis
<uerg. aen. 9.41>	aeneas siqua interea fortuna fuisset
<uerg. aen. 9.42>	neu struere auderent aciem neu credere campo;
<uerg. aen. 9.43>	castra modo et tutos seruarent aggere muros.
<uerg. aen. 9.44>	ergo etsi conferre manum pudor iraque monstrat
<uerg. aen. 9.45>	obiciunt portas tamen et praecepta facessunt
<uerg. aen. 9.46>	armatique cauis expectant turribus hostem.
<uerg. aen. 9.47>	turnus ut ante uolans tardum praecesserat agmen
<uerg. aen. 9.48>	uiginti lectis equitum comitatus et urbi
<uerg. aen. 9.49>	improuisus adest; maculis quem thracius albis
<uerg. aen. 9.50>	portat equus cristaque tegit galea aurea rubra.
<uerg. aen. 9.51>	"ecquis erit mecum iuuenes qui primus in hostem
<uerg. aen. 9.52>	en" ait et iaculum attorquens emittit in auras
<uerg. aen. 9.53>	principium pugnae et campo sese arduus infert.
<uerg. aen. 9.54>	clamore excipiunt socii fremituque sequuntur
<uerg. aen. 9.55>	horrisono teucrum mirantur inertia corda
<uerg. aen. 9.56>	non aequo dare se campo non obuia ferre
<uerg. aen. 9.57>	arma uiros sed castra fouere. huc turbidus atque huc
<uerg. aen. 9.58>	lustrat equo muros aditumque per auia quaerit.
<uerg. aen. 9.59>	ac ueluti pleno lupus insidiatus ouili
<uerg. aen. 9.60>	cum fremit ad caulas uentos perpessus et imbris
<uerg. aen. 9.61>	nocte super media; tuti sub matribus agni
<uerg. aen. 9.62>	balatum exercent ille asper et improbus ira
<uerg. aen. 9.63>	saeuit in absentis collecta fatigat edendi
<uerg. aen. 9.64>	ex longo rabies et siccae sanguine fauces
<uerg. aen. 9.65>	haud aliter rutulo muros et castra tuenti
<uerg. aen. 9.66>	ignescunt irae duris dolor ossibus ardet.
<uerg. aen. 9.67>	qua temptet ratione aditus et quae uia clausos
<uerg. aen. 9.68>	excutiat teucros uallo atque effundat in aequum
<uerg. aen. 9.69>	classem quae lateri castrorum adiuncta latebat
<uerg. aen. 9.70>	aggeribus saeptam circum et fluuialibus undis
<uerg. aen. 9.71>	inuadit sociosque incendia poscit ouantis
<uerg. aen. 9.72>	atque manum pinu flagranti feruidus implet.
<uerg. aen. 9.73>	tum uero incumbunt urget praesentia turni
<uerg. aen. 9.74>	atque omnis facibus pubes accingitur atris.
<uerg. aen. 9.75>	diripuere focos; piceum fert fumida lumen
<uerg. aen. 9.76>	taeda et commixtam uolcanus ad astra fauillam.
<uerg. aen. 9.77>	quis deus o musae tam saeua incendia teucris
<uerg. aen. 9.78>	auertit tantos ratibus quis depulit ignes
<uerg. aen. 9.79>	dicite. prisca fides facto sed fama perennis.
<uerg. aen. 9.80>	tempore quo primum phrygia formabat in ida
<uerg. aen. 9.81>	aeneas classem et pelagi petere alta parabat
<uerg. aen. 9.82>	ipsa deum fertur genetrix berecyntia magnum
<uerg. aen. 9.83>	uocibus his adfata iouem "da nate petenti
<uerg. aen. 9.84>	quod tua cara parens domito te poscit olympo.
<uerg. aen. 9.85>	[pinea silua mihi multos dilecta per annos]
<uerg. aen. 9.86>	lucus in arce fuit summa quo sacra ferebant
<uerg. aen. 9.87>	nigranti picea trabibusque obscurus acernis
<uerg. aen. 9.88>	has ego dardanio iuueni cum classis egeret
<uerg. aen. 9.89>	laeta dedi; nunc sollicitam timor anxius angit.
<uerg. aen. 9.90>	solue metus atque hoc precibus sine posse parentem
<uerg. aen. 9.91>	ne cursu quassatae ullo neu turbine uenti
<uerg. aen. 9.92>	uincantur prosit nostris in montibus ortas."
<uerg. aen. 9.93>	filius huic contra torquet qui sidera mundi
<uerg. aen. 9.94>	"o genetrix quo fata uocas aut quid petis istis
<uerg. aen. 9.95>	mortaline manu factae immortale carinae
<uerg. aen. 9.96>	fas habeant certusque incerta pericula lustret
<uerg. aen. 9.97>	aeneas cui tanta deo permissa potestas
<uerg. aen. 9.98>	immo ubi defunctae finem portusque tenebunt
<uerg. aen. 9.99>	ausonios olim quaecumque euaserit undis
<uerg. aen. 9.100>	dardaniumque ducem laurentia uexerit arua
<uerg. aen. 9.101>	mortalem eripiam formam magnique iubebo
<uerg. aen. 9.102>	aequoris esse deas qualis nereia doto
<uerg. aen. 9.103>	et galatea secant spumantem pectore pontum.
<uerg. aen. 9.104>	dixerat idque ratum stygii per flumina fratris
<uerg. aen. 9.105>	per pice torrentis atraque uoragine ripas
<uerg. aen. 9.106>	adnuit et totum nutu tremefecit olympum.
<uerg. aen. 9.107>	ergo aderat promissa dies et tempora parcae
<uerg. aen. 9.108>	debita complerant cum turni iniuria matrem
<uerg. aen. 9.109>	admonuit ratibus sacris depellere taedas.
<uerg. aen. 9.110>	hic primum noua lux oculis offulsit et ingens
<uerg. aen. 9.111>	uisus ab aurora caelum transcurrere nimbus
<uerg. aen. 9.112>	idaeique chori; tum uox horrenda per auras
<uerg. aen. 9.113>	excidit et troum rutulorumque agmina complet
<uerg. aen. 9.114>	"ne trepidate meas teucri defendere nauis
<uerg. aen. 9.115>	neue armate manus maria ante exurere turno
<uerg. aen. 9.116>	quam sacras dabitur pinus. uos ite solutae
<uerg. aen. 9.117>	ite deae pelagi genetrix iubet." et sua quaeque
<uerg. aen. 9.118>	continuo puppes abrumpunt uincula ripis
<uerg. aen. 9.119>	delphinumque modo demersis aequora rostris
<uerg. aen. 9.120>	ima petunt. hinc uirgineae (mirabile monstrum)
<uerg. aen. 9.121>	quot prius aeratae steterant ad litora prorae
<uerg. aen. 9.122>	reddunt se totidem facies pontoque feruntur.
<uerg. aen. 9.123>	obstipuere animis rutuli conterritus ipse
<uerg. aen. 9.124>	turbatis messapus equis cunctatur et amnis
<uerg. aen. 9.125>	rauca sonans reuocatque pedem tiberinus ab alto.
<uerg. aen. 9.126>	at non audaci turno fiducia cessit;
<uerg. aen. 9.127>	ultro animos tollit dictis atque increpat ultro
<uerg. aen. 9.128>	troianos haec monstra petunt his iuppiter ipse
<uerg. aen. 9.129>	auxilium solitum eripuit non tela neque ignes
<uerg. aen. 9.130>	exspectans rutulos. ergo maria inuia teucris
<uerg. aen. 9.131>	nec spes ulla fugae rerum pars altera adempta est.
<uerg. aen. 9.132>	terra autem in nostris manibus tot milia gentes
<uerg. aen. 9.133>	arma ferunt italae. nil me fatalia terrent
<uerg. aen. 9.134>	siqua phryges prae se iactant responsa deorum
<uerg. aen. 9.135>	sat fatis uenerique datum tetigere quod arua
<uerg. aen. 9.136>	fertilis ausoniae troes. sunt et mea contra
<uerg. aen. 9.137>	fata mihi ferro sceleratam exscindere gentem
<uerg. aen. 9.138>	coniuge praerepta nec solos tangit atridas
<uerg. aen. 9.139>	iste dolor solisque licet capere arma mycenis.
<uerg. aen. 9.140>	sed periisse semel satis est peccare fuisset
<uerg. aen. 9.141>	ante satis penitus modo non genus omne perosos
<uerg. aen. 9.142>	femineum. quibus haec medii fiducia ualli
<uerg. aen. 9.143>	fossarumque morae leti discrimina parua
<uerg. aen. 9.144>	dant animos. at non uiderunt moenia troiae
<uerg. aen. 9.145>	neptuni fabricata manu considere in ignis
<uerg. aen. 9.146>	"sed uos o lecti ferro qui scindere uallum
<uerg. aen. 9.147>	apparat et mecum inuadit trepidantia castra."
<uerg. aen. 9.148>	non armis mihi uolcani non mille carinis
<uerg. aen. 9.149>	est opus in teucros; addant se protinus omnes
<uerg. aen. 9.150>	etrusci socios tenebras et inertia furta
<uerg. aen. 9.151>	palladii caesis summae custodibus arcis
<uerg. aen. 9.152>	ne timeant nec equi caeca condemur in aluo
<uerg. aen. 9.153>	luce palam certum est igni circumdare muros.
<uerg. aen. 9.154>	haud sibi cum danais rem faxo et pube pelasga
<uerg. aen. 9.155>	esse ferant decumum quos distulit hector in annum.
<uerg. aen. 9.156>	nunc adeo melior quoniam pars acta diei
<uerg. aen. 9.157>	quod superest laeti bene gestis corpora rebus
<uerg. aen. 9.158>	procurate uiri et pugnam sperate parari."
<uerg. aen. 9.159>	interea uigilum excubiis obsidere portas
<uerg. aen. 9.160>	cura datur messapo et moenia cingere flammis.
<uerg. aen. 9.161>	bis septem rutuli muros qui milite seruent
<uerg. aen. 9.162>	delecti; ast illos centeni quemque sequuntur
<uerg. aen. 9.163>	purpurei cristis iuuenes auroque corusci.
<uerg. aen. 9.164>	discurrunt uariantque uices fusique per herbam
<uerg. aen. 9.165>	indulgent uino et uertunt crateras aenos.
<uerg. aen. 9.166>	conlucent ignes noctem custodia ducit
<uerg. aen. 9.167>	insomnem ludo.
<uerg. aen. 9.168>	haec super e uallo prospectant troes et armis
<uerg. aen. 9.169>	alta tenent nec non trepidi formidine portas
<uerg. aen. 9.170>	explorant pontisque et propugnacula iungunt
<uerg. aen. 9.171>	tela gerunt. instat mnestheus acerque serestus
<uerg. aen. 9.172>	quos pater aeneas siquando aduersa uocarent
<uerg. aen. 9.173>	rectores iuuenum et rerum dedit esse magistros.
<uerg. aen. 9.174>	omnis per muros legio sortita periclum
<uerg. aen. 9.175>	excubat exercetque uices quod cuique tuendum est.
<uerg. aen. 9.176>	nisus erat portae custos acerrimus armis
<uerg. aen. 9.177>	hyrtacides comitem aeneae quem miserat ida
<uerg. aen. 9.178>	uenatrix iaculo celerem leuibusque sagittis;
<uerg. aen. 9.179>	it iuxta comes euryalus quo pulchrior alter
<uerg. aen. 9.180>	non fuit aeneadum troiana neque induit arma
<uerg. aen. 9.181>	ora puer prima signans intonsa iuuenta.
<uerg. aen. 9.182>	his amor unus erat pariterque in bella ruebant
<uerg. aen. 9.183>	tum quoque communi portam statione tenebant.
<uerg. aen. 9.184>	nisus ait "dine hunc ardorem mentibus addunt
<uerg. aen. 9.185>	euryale an sua cuique deus fit dira cupido
<uerg. aen. 9.186>	aut pugnam aut aliquid iamdudum inuadere magnum
<uerg. aen. 9.187>	mens agitat mihi nec placida contenta quietest.
<uerg. aen. 9.188>	cernis quae rutulos habeat fiducia rerum.
<uerg. aen. 9.189>	lumina rara micant; somno uinoque soluti
<uerg. aen. 9.190>	procubuere; silent late loca percipe porro
<uerg. aen. 9.191>	quid dubitem et quae nunc animo sententia surgat.
<uerg. aen. 9.192>	aenean acciri omnes populusque patresque
<uerg. aen. 9.193>	exposcunt mittique uiros qui certa reportent.
<uerg. aen. 9.194>	si tibi quae posco promittunt (nam mihi facti
<uerg. aen. 9.195>	fama sat est) tumulo uideor reperire sub illo
<uerg. aen. 9.196>	posse uiam ad muros et moenia pallantea."
<uerg. aen. 9.197>	obstipuit magno laudum percussus amore
<uerg. aen. 9.198>	euryalus; simul his ardentem adfatur amicum
<uerg. aen. 9.199>	"mene igitur socium summis adiungere rebus
<uerg. aen. 9.200>	nise fugis solum te in tanta pericula mittam
<uerg. aen. 9.201>	non ita me genitor bellis adsuetus opheltes
<uerg. aen. 9.202>	argolicum terrorem inter troiaeque labores
<uerg. aen. 9.203>	sublatum erudiit nec tecum talia gessi
<uerg. aen. 9.204>	magnanimum aenean et fata extrema secutus
<uerg. aen. 9.205>	est hic est animus lucis contemptor et istum
<uerg. aen. 9.206>	qui uita bene credat emi quo tendis honorem."
<uerg. aen. 9.207>	nisus ad haec "equidem de te nil tale uerebar
<uerg. aen. 9.208>	nec fas non ita me referat tibi magnus ouantem
<uerg. aen. 9.209>	iuppiter aut quicumque oculis haec aspicit aequis.
<uerg. aen. 9.210>	sed siquis quae multa uides discrimine tali
<uerg. aen. 9.211>	siquis in aduersum rapiat casusue deusue
<uerg. aen. 9.212>	te superesse uelim; tua uita dignior aetas.
<uerg. aen. 9.213>	sit qui me raptum pugna pretioue redemptum
<uerg. aen. 9.214>	mandet humo solita aut siqua id fortuna uetabit
<uerg. aen. 9.215>	absenti ferat inferias decoretque sepulchro.
<uerg. aen. 9.216>	neu matri miserae tanti sim causa doloris
<uerg. aen. 9.217>	quae te sola puer multis e matribus ausa
<uerg. aen. 9.218>	persequitur magni nec moenia curat acestae"
<uerg. aen. 9.219>	ille autem "causas nequiquam nectis inanis
<uerg. aen. 9.220>	nec mea iam mutata loco sententia cedit
<uerg. aen. 9.221>	adceleremus" ait. uigiles simul excitat illi
<uerg. aen. 9.222>	succedunt seruantque uices statione relicta
<uerg. aen. 9.223>	ipse comes niso graditur regemque requirunt.
<uerg. aen. 9.224>	cetera per terras omnis animalia somno
<uerg. aen. 9.225>	laxabant curas et corda oblita laborum
<uerg. aen. 9.226>	ductores teucrum primi et delecta iuuentus
<uerg. aen. 9.227>	consilium summis regni de rebus habebant
<uerg. aen. 9.228>	quid facerent quisue aeneae iam nuntius esset.
<uerg. aen. 9.229>	stant longis adnixi hastis et scuta tenentes
<uerg. aen. 9.230>	castrorum et campi medio. tum nisus et una
<uerg. aen. 9.231>	euryalus confestim alacres admittier orant
<uerg. aen. 9.232>	rem magnam pretiumque morae fore. primus iulus
<uerg. aen. 9.233>	accepit trepidos ac nisum dicere iussit.
<uerg. aen. 9.234>	tum sic hyrtacides "audite o mentibus aequis
<uerg. aen. 9.235>	aeneadae neue haec nostris spectentur ab annis
<uerg. aen. 9.236>	quae ferimus. rutuli somno uinoque soluti
<uerg. aen. 9.237>	conticuere; locum insidiis conspeximus ipsi
<uerg. aen. 9.238>	qui patet in biuio portae quae proxuma ponto;
<uerg. aen. 9.239>	interrupti ignes aterque ad sidera fumus
<uerg. aen. 9.240>	erigitur si fortuna permittitis uti
<uerg. aen. 9.241>	quaesitum aenean et moenia pallantea
<uerg. aen. 9.242>	mox hic cum spoliis ingenti caede peracta
<uerg. aen. 9.243>	adfore cernetis. nec nos uia fallit euntis
<uerg. aen. 9.244>	uidimus obscuris primam sub uallibus urbem
<uerg. aen. 9.245>	uenatu adsiduo et totum cognouimus amnem."
<uerg. aen. 9.246>	hic annis grauis atque animi maturus aletes
<uerg. aen. 9.247>	"di patrii quorum semper sub numine troia est
<uerg. aen. 9.248>	non tamen omnino teucros delere paratis
<uerg. aen. 9.249>	cum talis animos iuuenum et tam certa tulistis
<uerg. aen. 9.250>	pectora." sic memorans umeros dextrasque tenebat
<uerg. aen. 9.251>	amborum et uoltum lacrimis atque ora rigabat.
<uerg. aen. 9.252>	"quae uobis quae digna uiri pro laudibus istis
<uerg. aen. 9.253>	praemia posse rear solui pulcherrima primum
<uerg. aen. 9.254>	di moresque dabunt uestri; tum cetera reddet
<uerg. aen. 9.255>	actutum pius aeneas atque integer aeui
<uerg. aen. 9.256>	ascanius meriti tanti non immemor umquam."
<uerg. aen. 9.257>	"immo ego uos cui sola salus genitore reducto"
<uerg. aen. 9.258>	excipit ascanius" per magnos nise penatis
<uerg. aen. 9.259>	assaracique larem et canae penetralia uestae
<uerg. aen. 9.260>	obtestor; quaecumque mihi fortuna fidesque est
<uerg. aen. 9.261>	in uestris pono gremiis reuocate parentem
<uerg. aen. 9.262>	reddite conspectum; nihil illo triste recepto.
<uerg. aen. 9.263>	bina dabo argento perfecta atque aspera signis
<uerg. aen. 9.264>	pocula deuicta genitor quae cepit arisba
<uerg. aen. 9.265>	et tripodas geminos auri duo magna talenta
<uerg. aen. 9.266>	cratera antiquum quem dat sidonia dido.
<uerg. aen. 9.267>	si uero capere italiam sceptrisque potiri
<uerg. aen. 9.268>	contigerit uictori et praedae dicere sortem
<uerg. aen. 9.269>	uidisti quo turnus equo quibus ibat in armis
<uerg. aen. 9.270>	aureus ipsum illum clipeum cristasque rubentis
<uerg. aen. 9.271>	excipiam sorti iam nunc tua praemia nise.
<uerg. aen. 9.272>	praeterea bis sex genitor lectissima matrum
<uerg. aen. 9.273>	corpora captiuosque dabit suaque omnibus arma
<uerg. aen. 9.274>	insuper his campi quod rex habet ipse latinus.
<uerg. aen. 9.275>	te uero mea quem spatiis propioribus aetas
<uerg. aen. 9.276>	insequitur uenerande puer iam pectore toto
<uerg. aen. 9.277>	accipio et comitem casus complector in omnis.
<uerg. aen. 9.278>	nulla meis sine te quaeretur gloria rebus;
<uerg. aen. 9.279>	seu pacem seu bella geram tibi maxima rerum
<uerg. aen. 9.280>	uerborumque fides." contra quem talia fatur
<uerg. aen. 9.281>	euryalus "me nulla dies tam fortibus ausis
<uerg. aen. 9.282>	dissimilem arguerit; tantum fortuna secunda
<uerg. aen. 9.283>	aut aduersa cadat. sed te super omnia dona
<uerg. aen. 9.284>	unum oro genetrix priami de gente uetusta
<uerg. aen. 9.285>	est mihi quam miseram tenuit non ilia tellus
<uerg. aen. 9.286>	mecum excedentem non moenia regis acestae.
<uerg. aen. 9.287>	hanc ego nunc ignaram huius quodcumque pericli est
<uerg. aen. 9.288>	inque salutatam linquo nox et tua testis
<uerg. aen. 9.289>	dextera quod nequeam lacrumas perferre parentis
<uerg. aen. 9.290>	at tu oro solare inopem et succurre relictae.
<uerg. aen. 9.291>	hanc sine me spem ferre tui audentior ibo
<uerg. aen. 9.292>	in casus omnis." percussa mente dedere
<uerg. aen. 9.293>	dardanidae lacrimas; ante omnis pulcher iulus
<uerg. aen. 9.294>	atque animum patriae strinxit pietatis imago.
<uerg. aen. 9.295>	tum sic effatur
<uerg. aen. 9.296>	"sponde digna tuis ingentibus omnia coeptis.
<uerg. aen. 9.297>	namque erit ista mihi genetrix nomenque creusae
<uerg. aen. 9.298>	solum defuerit nec partum gratia talem
<uerg. aen. 9.299>	parua manet. casus factum quicumque sequentur
<uerg. aen. 9.300>	per caput hoc iuro per quod pater ante solebat
<uerg. aen. 9.301>	quae tibi polliceor reduci rebusque secundis
<uerg. aen. 9.302>	haec eadem matrique tuae generique manebunt."
<uerg. aen. 9.303>	sic ait inlacrimans; umero simul exuit ensem
<uerg. aen. 9.304>	auratum mira quem fecerat arte lycaon
<uerg. aen. 9.305>	gnosius atque habilem uagina aptarat eburna.
<uerg. aen. 9.306>	dat niso mnestheus pellem horrentisque leonis
<uerg. aen. 9.307>	exuuias; galeam fidus permutat aletes.
<uerg. aen. 9.308>	protinus armati incedunt; quos omnis euntis
<uerg. aen. 9.309>	primorum manus ad portas iuuenumque senumque
<uerg. aen. 9.310>	prosequitur uotis. nec non et pulcher iulus
<uerg. aen. 9.311>	ante annos animumque gerens curamque uirilem
<uerg. aen. 9.312>	multa patri mandata dabat portanda sed aurae
<uerg. aen. 9.313>	omnia discerpunt et nubibus inrita donant.
<uerg. aen. 9.314>	egressi superant fossas noctisque per umbram
<uerg. aen. 9.315>	castra inimica petunt multis tamen ante futuri
<uerg. aen. 9.316>	exitio. passim somno uinoque per herbam
<uerg. aen. 9.317>	corpora fusa uident arrectos litore currus
<uerg. aen. 9.318>	inter lora rotasque uiros simul arma iacere
<uerg. aen. 9.319>	uina simul. prior hyrtacides sic ore locutus
<uerg. aen. 9.320>	"euryale audendum dextra; nunc ipsa uocat res.
<uerg. aen. 9.321>	hac iter est. tu ne qua manus se attollere nobis
<uerg. aen. 9.322>	a tergo possit custodi et consule longe;
<uerg. aen. 9.323>	haec ego uasta dabo et lato te limite ducam.
<uerg. aen. 9.324>	sic memorat uocemque premit; simul ense superbum
<uerg. aen. 9.325>	rhamnetem adgreditur qui forte tapetibus altis
<uerg. aen. 9.326>	exstructus toto proflabat pectore somnum.
<uerg. aen. 9.327>	rex idem et regi turno gratissimus augur
<uerg. aen. 9.328>	sed non augurio potuit depellere pestem.
<uerg. aen. 9.329>	tris iuxta famulos temere inter tela iacentis
<uerg. aen. 9.330>	armigerumque remi premit aurigamque sub ipsis
<uerg. aen. 9.331>	nanctus equis ferroque secat pendentia colla;
<uerg. aen. 9.332>	tum caput ipsi aufert domino truncumque relinquit
<uerg. aen. 9.333>	sanguine singultantem; atro tepefacta cruore
<uerg. aen. 9.334>	terra torique madent. nec non lamyrumque lamumque
<uerg. aen. 9.335>	et iuuenem serranum illa qui plurima nocte
<uerg. aen. 9.336>	luserat insignis facie multoque iacebat
<uerg. aen. 9.337>	membra deo uictus felix si protinus illum
<uerg. aen. 9.338>	aequasset nocti ludum in lucemque tulisset.
<uerg. aen. 9.339>	impastus ceu plena leo per ouilia turbans
<uerg. aen. 9.340>	(suadet enim uesana fames) manditque trahitque
<uerg. aen. 9.341>	molle pecus mutumque metu fremit ore cruento
<uerg. aen. 9.342>	nec minor euryali caedes; incensus et ipse
<uerg. aen. 9.343>	perfurit ac multam in medio sine nomine plebem
<uerg. aen. 9.344>	fadumque herbesumque subit rhoetumque abarimque
<uerg. aen. 9.345>	ignaros rhoetum uigilantem et cuncta uidentem
<uerg. aen. 9.346>	sed magnum metuens se post cratera tegebat;
<uerg. aen. 9.347>	pectore in aduerso totum cui comminus ensem
<uerg. aen. 9.348>	condidit adsurgenti et multa morte recepit.
<uerg. aen. 9.349>	purpuream uomit ille animam et cum sanguine mixta
<uerg. aen. 9.350>	uina refert moriens; hic furto feruidus instat.
<uerg. aen. 9.351>	iamque ad messapi socios tendebat; ibi ignem
<uerg. aen. 9.352>	deficere extremum et religatos rite uidebat
<uerg. aen. 9.353>	carpere gramen equos breuiter cum talia nisus.
<uerg. aen. 9.354>	sensit enim nimia caede atque cupidine ferri
<uerg. aen. 9.355>	"absistamus" ait "nam lux inimica propinquat.
<uerg. aen. 9.356>	poenarum exhaustum satis est uia facta per hostis."
<uerg. aen. 9.357>	multa uirum solido argento perfecta relinquunt
<uerg. aen. 9.358>	armaque craterasque simul pulchrosque tapetas.
<uerg. aen. 9.359>	euryalus phaleras rhamnetis et aurea bullis
<uerg. aen. 9.360>	cingula tiburti remulo ditissimus olim
<uerg. aen. 9.361>	quae mittit dona hospitio cum iungeret absens
<uerg. aen. 9.362>	caedicus ille suo moriens dat habere nepoti
<uerg. aen. 9.363>	[post mortem bello rutuli pugnaque potiti]
<uerg. aen. 9.364>	haec rapit atque umeris nequiquam fortibus aptat.
<uerg. aen. 9.365>	tum galeam messapi habilem cristisque decoram
<uerg. aen. 9.366>	induit. excedunt castris et tuta capessunt.
<uerg. aen. 9.367>	interea praemissi equites ex urbe latina
<uerg. aen. 9.368>	cetera dum legio campis instructa moratur
<uerg. aen. 9.369>	ibant et turno regi responsa ferebant
<uerg. aen. 9.370>	tercentum scutati omnes uolcente magistro.
<uerg. aen. 9.371>	iamque propinquabant castris murosque subibant
<uerg. aen. 9.372>	cum procul hos laeuo flectentis limite cernunt
<uerg. aen. 9.373>	et galea euryalum sublustri noctis in umbra
<uerg. aen. 9.374>	prodidit immemorem radiisque aduersa refulsit.
<uerg. aen. 9.375>	haud temere est uisum. conclamat ab agmine uolcens
<uerg. aen. 9.376>	"state uiri. quae causa uiae quiue estis in armis
<uerg. aen. 9.377>	quoue tenetis iter" nihil illi tendere contra
<uerg. aen. 9.378>	sed celerare fugam in siluas et fidere nocti.
<uerg. aen. 9.379>	obiciunt equites sese ad diuortia nota
<uerg. aen. 9.380>	hinc atque hinc omnemque abitum custode coronant.
<uerg. aen. 9.381>	silua fuit late dumis atque ilice nigra
<uerg. aen. 9.382>	horrida quam densi complerant undique sentes;
<uerg. aen. 9.383>	rara per occultos lucebat semita calles.
<uerg. aen. 9.384>	euryalum tenebrae ramorum onerosaque praeda
<uerg. aen. 9.385>	impediunt fallitque timor regione uiarum;
<uerg. aen. 9.386>	nisus abit iamque imprudens euaserat hostis
<uerg. aen. 9.387>	atque locos qui post albae de nomine dicti
<uerg. aen. 9.388>	albani tum rex stabula alta latinus habebat
<uerg. aen. 9.389>	ut stetit et frustra absentem respexit amicum.
<uerg. aen. 9.390>	"euryale infelix qua te regione reliqui
<uerg. aen. 9.391>	quaue sequar rursus perplexum iter omne reuoluens
<uerg. aen. 9.392>	fallacis siluae" simul et uestigia retro
<uerg. aen. 9.393>	obseruata legit dumisque silentibus errat.
<uerg. aen. 9.394>	audit equos audit strepitus et signa sequentum.
<uerg. aen. 9.395>	nec longum in medio tempus cum clamor ad auris
<uerg. aen. 9.396>	peruenit ac uidet euryalum quem iam manus omnis
<uerg. aen. 9.397>	fraude loci et noctis subito turbante tumultu
<uerg. aen. 9.398>	oppressum rapit et conantem plurima frustra.
<uerg. aen. 9.399>	quid faciat qua ui iuuenem quibus audeat armis
<uerg. aen. 9.400>	eripere an sese medios moriturus in enses
<uerg. aen. 9.401>	inferat et pulchram properet per uolnera mortem
<uerg. aen. 9.402>	ocius adducto torquens hastile lacerto
<uerg. aen. 9.403>	suspiciens altam lunam sic uoce precatur
<uerg. aen. 9.404>	"tu dea tu praesens nostro succurre labori
<uerg. aen. 9.405>	astrorum decus et nemorum latonia custos
<uerg. aen. 9.406>	siqua tuis umquam pro me pater hyrtacus aris
<uerg. aen. 9.407>	dona tulit siqua ipse meis uenatibus auxi
<uerg. aen. 9.408>	suspendiue tholo aut sacra ad fastigia fixi
<uerg. aen. 9.409>	hunc sine me turbare globum et rege tela per auras."
<uerg. aen. 9.410>	dixerat et toto conixus corpore ferrum
<uerg. aen. 9.411>	conicit hasta uolans noctis diuerberat umbras
<uerg. aen. 9.412>	et uenit auersi in tergum sulmonis ibique
<uerg. aen. 9.413>	frangitur ac fisso transit praecordia ligno.
<uerg. aen. 9.414>	uoluitur ille uomens calidum de pectore flumen
<uerg. aen. 9.415>	frigidus et longis singultibus ilia pulsat.
<uerg. aen. 9.416>	diuersi circumspiciunt. hoc acrior idem
<uerg. aen. 9.417>	ecce aliud summa telum librabat ab aure.
<uerg. aen. 9.418>	dum trepidant it hasta tago per tempus utrumque
<uerg. aen. 9.419>	stridens traiectoque haesit tepefacta cerebro.
<uerg. aen. 9.420>	saeuit atrox uolcens nec teli conspicit usquam
<uerg. aen. 9.421>	auctorem nec quo se ardens inmittere possit.
<uerg. aen. 9.422>	"tu tamen interea calido mihi sanguine poenas
<uerg. aen. 9.423>	persolues amborum" inquit; simul ense recluso
<uerg. aen. 9.424>	ibat in euryalum. tum uero exterritus amens
<uerg. aen. 9.425>	conclamat nisus nec se celare tenebris
<uerg. aen. 9.426>	amplius aut tantum potuit perferre dolorem.
<uerg. aen. 9.427>	me me adsum qui feci in me conuertite ferrum
<uerg. aen. 9.428>	o rutuli mea fraus omnis; nihil iste nec ausus
<uerg. aen. 9.429>	nec potuit caelum hoc et conscia sidera testor
<uerg. aen. 9.430>	tantum infelicem nimium dilexit amicum."
<uerg. aen. 9.431>	talia dicta dabat; sed uiribus ensis adactus
<uerg. aen. 9.432>	transabiit costas et candida pectora rumpit.
<uerg. aen. 9.433>	uoluitur euryalus leto pulchrosque per artus
<uerg. aen. 9.434>	it cruor inque umeros ceruix conlapsa recumbit
<uerg. aen. 9.435>	purpureus ueluti cum flos succisus aratro
<uerg. aen. 9.436>	languescit moriens lassoue papauera collo
<uerg. aen. 9.437>	demisere caput pluuia cum forte grauantur.
<uerg. aen. 9.438>	at nisus ruit in medios solumque per omnis
<uerg. aen. 9.439>	uolcentem petit in solo uolcente moratur.
<uerg. aen. 9.440>	quem circum glomerati hostes hinc comminus atque hinc
<uerg. aen. 9.441>	proturbant. instat non setius ac rotat ensem
<uerg. aen. 9.442>	fulmineum donec rutuli clamantis in ore
<uerg. aen. 9.443>	condidit aduerso et moriens animam abstulit hosti.
<uerg. aen. 9.444>	tum super exanimum sese proiecit amicum
<uerg. aen. 9.445>	confossus placidaque ibi demum morte quieuit.
<uerg. aen. 9.446>	fortunati ambo! siquid mea carmina possunt
<uerg. aen. 9.447>	nulla dies umquam memori uos eximet aeuo
<uerg. aen. 9.448>	dum domus aeneae capitoli immobile saxum
<uerg. aen. 9.449>	accolet imperiumque pater romanus habebit.
<uerg. aen. 9.450>	uictores praeda rutuli spoliisque potiti
<uerg. aen. 9.451>	uolcentem exanimum flentes in castra ferebant.
<uerg. aen. 9.452>	nec minor in castris luctus rhamnete reperto
<uerg. aen. 9.453>	exsangui et primis una tot caede peremptis
<uerg. aen. 9.454>	serranoque numaque. ingens concursus ad ipsa
<uerg. aen. 9.455>	corpora seminecisque uiros tepidaque recentem
<uerg. aen. 9.456>	caede locum et plenos spumanti sanguine riuos.
<uerg. aen. 9.457>	agnoscunt spolia inter se galeamque nitentem
<uerg. aen. 9.458>	messapi et multo phaleras sudore receptas.
<uerg. aen. 9.459>	et iam prima nouo spargebat lumine terras
<uerg. aen. 9.460>	tithoni croceum linquens aurora cubile
<uerg. aen. 9.461>	iam sole infuso iam rebus luce retectis
<uerg. aen. 9.462>	turnus in arma uiros armis circumdatus ipse
<uerg. aen. 9.463>	suscitat aeratasque acies in proelia cogit
<uerg. aen. 9.464>	quisque suas uariisque acuunt rumoribus iras.
<uerg. aen. 9.465>	quin ipsa arrectis (uisu miserabile) in hastis
<uerg. aen. 9.466>	praefigunt capita et multo clamore sequuntur
<uerg. aen. 9.467>	euryali et nisi.
<uerg. aen. 9.468>	aeneadae duri murorum in parte sinistra
<uerg. aen. 9.469>	opposuere aciem nam dextera cingitur amni
<uerg. aen. 9.470>	ingentisque tenent fossas et turribus altis
<uerg. aen. 9.471>	stant maesti; simul ora uirum praefixa mouebant
<uerg. aen. 9.472>	nota nimis miseris atroque fluentia tabo.
<uerg. aen. 9.473>	interea pauidam uolitans pennata per urbem
<uerg. aen. 9.474>	nuntia fama ruit matrisque adlabitur auris
<uerg. aen. 9.475>	euryali. at subitus miserae calor ossa reliquit
<uerg. aen. 9.476>	excussi manibus radii reuolutaque pensa.
<uerg. aen. 9.477>	euolat infelix et femineo ululatu
<uerg. aen. 9.478>	scissa comam muros amens atque agmina cursu
<uerg. aen. 9.479>	prima petit non illa uirum non illa pericli
<uerg. aen. 9.480>	telorumque memor; caelum dehinc questibus implet
<uerg. aen. 9.481>	"hunc ego te euryale aspicio tune illa senectae
<uerg. aen. 9.482>	sera meae requies potuisti linquere solam
<uerg. aen. 9.483>	crudelis nec te sub tanta pericula missum
<uerg. aen. 9.484>	adfari extremum miserae data copia matri
<uerg. aen. 9.485>	heu terra ignota canibus data praeda latinis
<uerg. aen. 9.486>	alitibusque iaces nec te tua funera mater
<uerg. aen. 9.487>	produxi pressiue oculos aut uolnera laui
<uerg. aen. 9.488>	ueste tegens tibi quam noctes festina diesque
<uerg. aen. 9.489>	urgebam et tela curas solabar anilis.
<uerg. aen. 9.490>	quo sequar aut quae nunc artus auolsaque membra
<uerg. aen. 9.491>	et funus lacerum tellus habet hoc mihi de te
<uerg. aen. 9.492>	nate refers hoc sum terraque marique secuta
<uerg. aen. 9.493>	figite me siqua est pietas in me omnia tela
<uerg. aen. 9.494>	conicite o rutuli me primam absumite ferro
<uerg. aen. 9.495>	aut tu magne pater diuom miserere tuoque
<uerg. aen. 9.496>	inuisum hoc detrude caput sub tartara telo
<uerg. aen. 9.497>	quando aliter nequeo crudelem abrumpere uitam."
<uerg. aen. 9.498>	hoc fletu concussi animi maestusque per omnis
<uerg. aen. 9.499>	it gemitus torpent infractae ad proelia uires.
<uerg. aen. 9.500>	illam incendentem luctus idaeus et actor
<uerg. aen. 9.501>	illionei monitu et multum lacrimantis iuli
<uerg. aen. 9.502>	corripiunt interque manus sub tecta reponunt.
<uerg. aen. 9.503>	at tuba terribilem sonitum procul aere canoro
<uerg. aen. 9.504>	increpuit; sequitur clamor caelumque remugit.
<uerg. aen. 9.505>	adcelerant acta pariter testudine uolsci
<uerg. aen. 9.506>	et fossas implere parant ac uellere uallum.
<uerg. aen. 9.507>	quaerunt pars aditum et scalis ascendere muros
<uerg. aen. 9.508>	qua rara est acies interlucetque corona
<uerg. aen. 9.509>	non tam spissa uiris. telorum effundere contra
<uerg. aen. 9.510>	omne genus teucri ac duris detrudere contis
<uerg. aen. 9.511>	adsueti longo muros defendere bello.
<uerg. aen. 9.512>	saxa quoque infesto uoluebant pondere siqua
<uerg. aen. 9.513>	possent tectam aciem perrumpere cum tamen omnis
<uerg. aen. 9.514>	ferre iuuat subter densa testudine casus;
<uerg. aen. 9.515>	nec iam sufficiunt. nam qua globus imminet ingens
<uerg. aen. 9.516>	immanem teucri molem uoluuntque ruuntque
<uerg. aen. 9.517>	quae strauit rutulos late armorumque resoluit
<uerg. aen. 9.518>	tegmina. nec curant caeco contendere marte
<uerg. aen. 9.519>	amplius audaces rutuli sed pellere uallo
<uerg. aen. 9.520>	missilibus certant.
<uerg. aen. 9.521>	parte alia horrendus uisu quassabat etruscam
<uerg. aen. 9.522>	pinum et fumiferos infert mezentius ignis;
<uerg. aen. 9.523>	at messapus equum domitor neptunia proles
<uerg. aen. 9.524>	rescindit uallum et scalas in moenia poscit.
<uerg. aen. 9.525>	uos o calliope precor adspirate canenti
<uerg. aen. 9.526>	quas ibi tum ferro strages quae funera turnus
<uerg. aen. 9.527>	ediderit quem quisque uirum demiserit orco;
<uerg. aen. 9.528>	et mecum ingentis oras euoluite belli
<uerg. aen. 9.529>	[et meministis enim diuae et memorare potestis.]
<uerg. aen. 9.530>	turris erat uasto suspectu et pontibus altis
<uerg. aen. 9.531>	opportuna loco summis quam uiribus omnes
<uerg. aen. 9.532>	expugnare itali summaque euertere opum ui
<uerg. aen. 9.533>	certabant troes contra defendere saxis
<uerg. aen. 9.534>	perque cauas densi tela intorquere fenestras.
<uerg. aen. 9.535>	princeps ardentem coniecit lampada turnus
<uerg. aen. 9.536>	et flammam adfixit lateri quae plurima uento
<uerg. aen. 9.537>	corripuit tabulas et postibus haesit adesis.
<uerg. aen. 9.538>	turbati trepidare intus frustraque malorum
<uerg. aen. 9.539>	uelle fugam.  dum se glomerant retroque residunt
<uerg. aen. 9.540>	in partem quae peste caret tum pondere turris
<uerg. aen. 9.541>	procubuit subito et caelum tonat omne fragore.
<uerg. aen. 9.542>	semineces ad terram immani mole secuta
<uerg. aen. 9.543>	confixique suis telis et pectora duro
<uerg. aen. 9.544>	transfossi ligno ueniunt. uix unus helenor
<uerg. aen. 9.545>	et lycus elapsi. quorum primaeuus helenor
<uerg. aen. 9.546>	maeonio regi quem serua licymnia furtim
<uerg. aen. 9.547>	sustulerat uetitisque ad troiam miserat armis
<uerg. aen. 9.548>	ense leuis nudo parmaque inglorius alba;
<uerg. aen. 9.549>	isque ubi se turni media inter milia uidit
<uerg. aen. 9.550>	hinc acies atque hinc acies adstare latinas
<uerg. aen. 9.551>	ut fera quae densa uenantum saepta corona
<uerg. aen. 9.552>	contra tela furit seseque haud nescia morti
<uerg. aen. 9.553>	inicit et saltu supra uenabula fertur
<uerg. aen. 9.554>	haud aliter iuuenis medios moriturus in hostis
<uerg. aen. 9.555>	inruit et qua tela uidet densissima tendit.
<uerg. aen. 9.556>	at pedibus longe melior lycus inter et hostis
<uerg. aen. 9.557>	inter et arma fuga muros tenet altaque certat
<uerg. aen. 9.558>	prendere tecta manu sociumque attingere dextras.
<uerg. aen. 9.559>	quem turnus pariter cursu teloque secutus
<uerg. aen. 9.560>	increpat his uictor "nostrasne euadere demens
<uerg. aen. 9.561>	sperasti te posse manus" simul adripit ipsum
<uerg. aen. 9.562>	pendentem et magna muri cum parte reuellit.
<uerg. aen. 9.563>	qualis ubi aut leporem aut candenti corpore cycnum
<uerg. aen. 9.564>	sustulit alta petens pedibus iouis armiger uncis
<uerg. aen. 9.565>	quaesitum aut matri multis balatibus agnum
<uerg. aen. 9.566>	martius a stabulis rapuit lupus. undique clamor
<uerg. aen. 9.567>	tollitur inuadunt et fossas agere complent;
<uerg. aen. 9.568>	ardentis taedas alii ad fastigia iactant.
<uerg. aen. 9.569>	ilioneus saxo atque ingenti fragmine montis
<uerg. aen. 9.570>	lucetium portae subeuntem ignisque ferentem
<uerg. aen. 9.571>	emathiona liger corynaeum sternit asilas
<uerg. aen. 9.572>	hic iaculo bonus hic longe fallente sagitta
<uerg. aen. 9.573>	ortygium caeneus uictorem caenea turnus
<uerg. aen. 9.574>	turnus ityn cloniumque dioxippum promolumque
<uerg. aen. 9.575>	et sagarim et summis stantem pro turribus idan
<uerg. aen. 9.576>	priuernum capys. hunc primo leuis hasta themillae
<uerg. aen. 9.577>	strinxerat ille manum proiecto tegmine demens
<uerg. aen. 9.578>	ad uolnus tulit; ergo alis adlapsa sagitta
<uerg. aen. 9.579>	et laeuo infixa est lateri manus abditaque intus
<uerg. aen. 9.580>	spiramenta animae letali uolnere rupit.
<uerg. aen. 9.581>	stabat in egregiis arcentis filius armis
<uerg. aen. 9.582>	pictus acu chlamydem et ferrugine clarus hibera
<uerg. aen. 9.583>	insignis facie genitor quem miserat arcens
<uerg. aen. 9.584>	eductum matris luco symaethia circum
<uerg. aen. 9.585>	flumina pinguis ubi et placabilis ara palici
<uerg. aen. 9.586>	stridentem fundam positis mezentius hastis
<uerg. aen. 9.587>	ipse ter adducta circum caput egit habena
<uerg. aen. 9.588>	et media aduersi liquefacto tempora plumbo
<uerg. aen. 9.589>	diffidit ac multa porrectum extendit harena.
<uerg. aen. 9.590>	tum primum bello celerem intendisse sagittam
<uerg. aen. 9.591>	dicitur ante feras solitus terrere fugaces
<uerg. aen. 9.592>	ascanius fortemque manu fudisse numanum
<uerg. aen. 9.593>	cui remulo cognomen erat turnique minorem
<uerg. aen. 9.594>	germanam nuper thalamo sociatus habebat.
<uerg. aen. 9.595>	is primam ante aciem digna atque indigna relatu
<uerg. aen. 9.596>	uociferans tumidusque nouo praecordia regno
<uerg. aen. 9.597>	ibat et ingentem sese clamore ferebat
<uerg. aen. 9.598>	"non pudet obsidione iterum ualloque teneri
<uerg. aen. 9.599>	bis capti phryges et morti praetendere muros
<uerg. aen. 9.600>	en qui nostra sibi bello conubia poscunt!
<uerg. aen. 9.601>	quis deus italiam quae uos dementia adegit
<uerg. aen. 9.602>	non hic atridae nec fandi fictor ulixes
<uerg. aen. 9.603>	durum a stirpe genus natos ad flumina primum
<uerg. aen. 9.604>	deferimus saeuoque gelu duramus et undis
<uerg. aen. 9.605>	uenatu inuigilant pueri siluasque fatigant
<uerg. aen. 9.606>	flectere ludus equos et spicula tendere cornu.
<uerg. aen. 9.607>	at patiens operum paruoque adsueta iuuentus
<uerg. aen. 9.608>	aut rastris terram domat aut quatit oppida bello.
<uerg. aen. 9.609>	omne aeuum ferro teritur uersaque iuuencum
<uerg. aen. 9.610>	terga fatigamus hasta; nec tarda senectus
<uerg. aen. 9.611>	debilitat uires animi mutatque uigorem
<uerg. aen. 9.612>	canitiem galea premimus semperque recentis
<uerg. aen. 9.613>	comportare iuuat praedas et uiuere rapto.
<uerg. aen. 9.614>	uobis picta croco et fulgenti murice uestis
<uerg. aen. 9.615>	desidiae cordi iuuat indulgere choreis
<uerg. aen. 9.616>	et tunicae manicas et habent redimicula mitrae.
<uerg. aen. 9.617>	o uere phrygiae neque enim phryges ite per alta
<uerg. aen. 9.618>	dindyma ubi adsuetis biforem dat tibia cantum!
<uerg. aen. 9.619>	tympana uos buxusque uocat berecyntia matris
<uerg. aen. 9.620>	idaeae sinite arma uiris et cedite ferro."
<uerg. aen. 9.621>	talia iactantem dictis ac dira canentem
<uerg. aen. 9.622>	non tulit ascanius neruoque obuersus equino
<uerg. aen. 9.623>	contendit telum diuersaque bracchia ducens
<uerg. aen. 9.624>	constitit ante iouem supplex per uota precatus
<uerg. aen. 9.625>	"iuppiter omnipotens audacibus adnue coeptis.
<uerg. aen. 9.626>	ipse tibi ad tua templa feram sollemnia dona
<uerg. aen. 9.627>	et statuam ante aras aurata fronte iuuencum
<uerg. aen. 9.628>	candentem pariterque caput cum matre ferentem
<uerg. aen. 9.629>	iam cornu petat et pedibus qui spargat harenam."
<uerg. aen. 9.630>	audiit et caeli genitor de parte serena
<uerg. aen. 9.631>	intonuit laeuum sonat una fatifer arcus
<uerg. aen. 9.632>	effugit horrendum stridens adducta sagitta
<uerg. aen. 9.633>	perque caput remuli uenit et caua tempora ferro
<uerg. aen. 9.634>	traicit. "i uerbis uirtutem inlude superbis!
<uerg. aen. 9.635>	his capti phryges haec rutulis responsa remittunt."
<uerg. aen. 9.636>	hoc tantum ascanius. teucri clamore sequuntur
<uerg. aen. 9.637>	laetitiaque fremunt animosque ad sidera tollunt.
<uerg. aen. 9.638>	aetheria tum forte plaga crinitus apollo
<uerg. aen. 9.639>	desuper ausonias acies urbemque uidebat
<uerg. aen. 9.640>	nube sedens atque his uictorem adfatur iulum
<uerg. aen. 9.641>	"macte noua uirtute puer sic itur ad astra
<uerg. aen. 9.642>	dis genite et geniture deos. iure omnia bella
<uerg. aen. 9.643>	gente sub assaraci fato uentura resident
<uerg. aen. 9.644>	nec te troia capit." simul haec effatus ab alto
<uerg. aen. 9.645>	aethere se misit spirantis dimouet auras
<uerg. aen. 9.646>	ascaniumque petit. forma tum uertitur oris
<uerg. aen. 9.647>	antiquum in buten; hic dardanio anchisae
<uerg. aen. 9.648>	armiger ante fuit fidusque ad limina custos
<uerg. aen. 9.649>	tum comitem ascanio pater addidit. ibat apollo
<uerg. aen. 9.650>	omnia longaeuo similis uocemque coloremque
<uerg. aen. 9.651>	et crinis albos et saeua sonoribus arma
<uerg. aen. 9.652>	atque his ardentem dictis adfatur iulum
<uerg. aen. 9.653>	"sit satis aenide telis impune numanum
<uerg. aen. 9.654>	oppetiisse tuis; primam hanc tibi magnus apollo
<uerg. aen. 9.655>	concedit laudem et paribus non inuidet armis
<uerg. aen. 9.656>	cetera parce puer bello." sic orsus apollo
<uerg. aen. 9.657>	mortalis medio aspectus sermone reliquit
<uerg. aen. 9.658>	et procul in tenuem ex oculis euanuit auram.
<uerg. aen. 9.659>	agnouere deum proceres diuinaque tela
<uerg. aen. 9.660>	dardanidae pharetramque fuga sensere sonantem.
<uerg. aen. 9.661>	ergo auidum pugnae dictis ac numine phoebi
<uerg. aen. 9.662>	ascanium prohibent ipsi in certamina rursus
<uerg. aen. 9.663>	succedunt animasque in aperta pericula mittunt.
<uerg. aen. 9.664>	it clamor totis per propugnacula muris
<uerg. aen. 9.665>	intendunt acris arcus amentaque torquent.
<uerg. aen. 9.666>	sternitur omne solum telis tum scuta cauaeque
<uerg. aen. 9.667>	dant sonitum flictu galeae pugna aspera surgit
<uerg. aen. 9.668>	quantus ab occasu ueniens pluuialibus haedis
<uerg. aen. 9.669>	uerberat imber humum quam multa grandine nimbi
<uerg. aen. 9.670>	in uada praecipitant cum iuppiter horridus austris
<uerg. aen. 9.671>	torquet aquosam hiemem et caelo caua nubila rumpit.
<uerg. aen. 9.672>	pandarus et bitias idaeo alcanore creti
<uerg. aen. 9.673>	quos iouis eduxit luco siluestris iaera
<uerg. aen. 9.674>	abietibus iuuenes patriis et montibus aequos
<uerg. aen. 9.675>	portam quae ducis imperio commissa recludunt
<uerg. aen. 9.676>	freti animis ultroque inuitant moenibus hostem.
<uerg. aen. 9.677>	ipsi intus dextra ac laeua pro turribus adstant
<uerg. aen. 9.678>	armati ferro et cristis capita alta corusci
<uerg. aen. 9.679>	quales ariae liquentia flumina circum
<uerg. aen. 9.680>	siue padi ripis athesim seu propter amoenum
<uerg. aen. 9.681>	consurgunt geminae quercus intonsaque caelo
<uerg. aen. 9.682>	attollunt capita et sublimi uertice nutant.
<uerg. aen. 9.683>	inrumpunt aditus rutuli ut uidere patentis
<uerg. aen. 9.684>	continuo quercens et pulcher aquiculus armis
<uerg. aen. 9.685>	et praeceps animi tmarus et mauortius haemon
<uerg. aen. 9.686>	agminibus totis at uersi terga dedere
<uerg. aen. 9.687>	aut ipso portae posuere in limine uitam.
<uerg. aen. 9.688>	tum magis increscunt animis discordibus irae;
<uerg. aen. 9.689>	et iam collecti troes glomerantur eodem
<uerg. aen. 9.690>	et conferre manum et procurrere longius audent.
<uerg. aen. 9.691>	ductori turno diuersa in parte furenti
<uerg. aen. 9.692>	turbantique uiros perfertur nuntius hostem
<uerg. aen. 9.693>	feruere caede noua et portas praebere patentis.
<uerg. aen. 9.694>	deserit inceptum atque immani concitus ira
<uerg. aen. 9.695>	dardaniam ruit ad portam fratresque superbos.
<uerg. aen. 9.696>	et primum antiphaten is enim se primus agebat
<uerg. aen. 9.697>	thebana de matre nothum sarpedonis alti
<uerg. aen. 9.698>	coniecto sternit iaculo; uolat itala cornus
<uerg. aen. 9.699>	ara per tenerum stomachoque infixa sub altum
<uerg. aen. 9.700>	pectus abit reddit specus atri uolneris undam
<uerg. aen. 9.701>	spumantem et fixo ferrum in pulmone tepescit.
<uerg. aen. 9.702>	tum meropem atque erymanta manu tum sternit aphidnum
<uerg. aen. 9.703>	tum bitian ardentem oculis animisque frementem
<uerg. aen. 9.704>	non iaculo neque enim iaculo uitam ille dedisset
<uerg. aen. 9.705>	sed magnum stridens contorta phalarica uenit
<uerg. aen. 9.706>	fulminis acta modo quam nec duo taurea terga
<uerg. aen. 9.707>	nec duplici squama lorica fidelis et auro
<uerg. aen. 9.708>	sustinuit conlapsa ruunt immania membra.
<uerg. aen. 9.709>	dat tellus gemitum et clipeum super intonat ingens.
<uerg. aen. 9.710>	talis in euboico baiarum litore quondam
<uerg. aen. 9.711>	saxea pila cadit magnis quam molibus ante
<uerg. aen. 9.712>	constructam ponto iaciunt; sic illa ruinam
<uerg. aen. 9.713>	prona trahit penitusque uadis inlisa recumbit
<uerg. aen. 9.714>	miscent se maria et nigrae attolluntur harenae;
<uerg. aen. 9.715>	tum sonitu prochyta alta tremit durumque cubile
<uerg. aen. 9.716>	inarime iouis imperiis imposta typhoeo.
<uerg. aen. 9.717>	hic mars armipotens animum uiresque latinis
<uerg. aen. 9.718>	addidit et stimulos acris sub pectore uertit
<uerg. aen. 9.719>	immisitque fugam teucris atrumque timorem.
<uerg. aen. 9.720>	undique conueniunt quoniam data copia pugnae
<uerg. aen. 9.721>	bellatorque animo deus incidit.
<uerg. aen. 9.722>	pandarus ut fuso germanum corpore cernit
<uerg. aen. 9.723>	et quo sit fortuna loco qui casus agat res
<uerg. aen. 9.724>	portam ui magna conuerso cardine torquet
<uerg. aen. 9.725>	obnixus latis umeris multosque suorum
<uerg. aen. 9.726>	moenibus exclusos duro in certamine linquit;
<uerg. aen. 9.727>	ast alios secum includit recipitque ruentis
<uerg. aen. 9.728>	demens qui rutulum in medio non agmine regem
<uerg. aen. 9.729>	uiderit inrumpentem ultroque incluserit urbi
<uerg. aen. 9.730>	immanem ueluti pecora inter inertia tigrim
<uerg. aen. 9.731>	continuo noua lux oculis effulsit et arma
<uerg. aen. 9.732>	horrendum sonuere; tremunt in uertice cristae
<uerg. aen. 9.733>	sanguineae clipeoque micantia fulmina mittit
<uerg. aen. 9.734>	agnoscunt faciem inuisam atque immania membra
<uerg. aen. 9.735>	turbati subito aeneadae. tum pandarus ingens
<uerg. aen. 9.736>	emicat et mortis fraternae feruidus ira
<uerg. aen. 9.737>	effatur "non haec dotalis regia amatae
<uerg. aen. 9.738>	nec muris cohibet patriis media ardea turnum.
<uerg. aen. 9.739>	castra inimica uides; nulla hinc exire potestas."
<uerg. aen. 9.740>	olli subridens sedato pectore turnus
<uerg. aen. 9.741>	"incipe siqua animo uirtus et consere dextram
<uerg. aen. 9.742>	hic etiam inuentum priamo narrabis achillem."
<uerg. aen. 9.743>	dixerat. ille rudem nodis et cortice crudo
<uerg. aen. 9.744>	intorquet summis adnixus uiribus hastam
<uerg. aen. 9.745>	excepere aurae uolnus; saturnia iuno
<uerg. aen. 9.746>	detorsit ueniens portaeque infigitur hasta.
<uerg. aen. 9.747>	"at non hoc telum mea quod ui dextera uersat
<uerg. aen. 9.748>	effugies; neque enim is teli nec uolneris auctor."
<uerg. aen. 9.749>	sic ait et sublatum alte consurgit in ensem
<uerg. aen. 9.750>	et mediam ferro gemina inter tempora frontem
<uerg. aen. 9.751>	diuidit inpubesque immani uolnere malas.
<uerg. aen. 9.752>	fit sonus ingenti concussa est pondere tellus
<uerg. aen. 9.753>	conlapsos artus atque arma cruenta cerebro
<uerg. aen. 9.754>	sternit humi moriens atque illi partibus aequis
<uerg. aen. 9.755>	huc caput atque illuc umero ex utroque pependit.
<uerg. aen. 9.756>	diffugiunt uersi trepida formidine troes
<uerg. aen. 9.757>	et si continuo uictorem ea cura subisset
<uerg. aen. 9.758>	rumpere claustra manu sociosque immittere portis
<uerg. aen. 9.759>	ultimus ille dies bello gentique fuisset;
<uerg. aen. 9.760>	sed furor ardentem caedisque insana cupido
<uerg. aen. 9.761>	egit in aduersos.
<uerg. aen. 9.762>	principio phalerim et succiso poplite gygen
<uerg. aen. 9.763>	excipit; hinc raptas fugientibus ingerit hastas
<uerg. aen. 9.764>	in tergum iuno uires animumque ministrat;
<uerg. aen. 9.765>	addit halym comitem et confixa phegea parma
<uerg. aen. 9.766>	ignaros deinde in muris martemque cientis
<uerg. aen. 9.767>	alcandrumque haliumque noemonaque prytanimque.
<uerg. aen. 9.768>	lyncea tendentem contra sociosque uocantem
<uerg. aen. 9.769>	uibranti gladio conixus ab aggere dexter
<uerg. aen. 9.770>	occupat; huic uno desectum comminus ictu
<uerg. aen. 9.771>	cum galea longe iacuit caput. inde ferarum
<uerg. aen. 9.772>	uastatorem amycum quo non felicior alter
<uerg. aen. 9.773>	ungere tela manu ferrumque armare ueneno
<uerg. aen. 9.774>	et clytium aeoliden et amicum crethea musis
<uerg. aen. 9.775>	crethea musarum comitem cui carmina semper
<uerg. aen. 9.776>	et citharae cordi numerosque intendere neruis.
<uerg. aen. 9.777>	[semper equos atque arma uirum pugnasque canebat.]
<uerg. aen. 9.778>	tandem ductores audita caede suorum
<uerg. aen. 9.779>	conueniunt teucri mnestheus acerque serestus
<uerg. aen. 9.780>	palantisque uident socios hostemque receptum.
<uerg. aen. 9.781>	et mnestheus "quo deinde fugam quo tenditis" inquit.
<uerg. aen. 9.782>	"quos alios muros quae iam ultra moenia habetis
<uerg. aen. 9.783>	unus homo et uestris o ciues undique saeptus
<uerg. aen. 9.784>	aggeribus tantas strages inpune per urbem
<uerg. aen. 9.785>	ediderit iuuenum primos tot miserit orco
<uerg. aen. 9.786>	non infelicis patriae ueterumque deorum
<uerg. aen. 9.787>	et magni aeneae segnes miseretque pudetque"
<uerg. aen. 9.788>	talibus accensi firmantur et agmine denso
<uerg. aen. 9.789>	consistunt. turnus paulatim excedere pugna
<uerg. aen. 9.790>	et fluuium petere ac partem quae cingitur unda
<uerg. aen. 9.791>	acrius hoc teucri clamore incumbere magno
<uerg. aen. 9.792>	et glomerare manum. ceu saeuum turba leonem
<uerg. aen. 9.793>	cum telis premit infensis at territus ille
<uerg. aen. 9.794>	asper acerba tuens retro redit et neque terga
<uerg. aen. 9.795>	ira dare aut uirtus patitur nec tendere contra
<uerg. aen. 9.796>	ille quidem hoc cupiens potis est per tela uirosque
<uerg. aen. 9.797>	haud aliter retro dubius uestigia turnus
<uerg. aen. 9.798>	improperata refert et mens exaestuat ira.
<uerg. aen. 9.799>	quin etiam bis tum medios inuaserat hostis
<uerg. aen. 9.800>	bis confusa fuga per muros agmina uertit;
<uerg. aen. 9.801>	sed manus e castris propere coit omnis in unum
<uerg. aen. 9.802>	nec contra uires audet saturnia iuno
<uerg. aen. 9.803>	sufficere ariam caelo nam iuppiter irim
<uerg. aen. 9.804>	demisit germanae haud mollia iussa ferentem
<uerg. aen. 9.805>	ni turnus cedat teucrorum moenibus altis.
<uerg. aen. 9.806>	ergo nec clipeo iuuenis subsistere tantum
<uerg. aen. 9.807>	dextra ualet iniectis sic undique telis
<uerg. aen. 9.808>	obruitur. strepit adsiduo caua tempora circum
<uerg. aen. 9.809>	tinnitu galea et saxis solida aera fatiscunt
<uerg. aen. 9.810>	discussaeque iubae capiti nec sufficit umbo
<uerg. aen. 9.811>	ictibus ingeminant hastis et troes et ipse
<uerg. aen. 9.812>	fulmineus mnestheus. tum toto corpore sudor
<uerg. aen. 9.813>	liquitur et piceum nec respirare potestas
<uerg. aen. 9.814>	flumen agit; fessos quatit aeger anhelitus artus.
<uerg. aen. 9.815>	tum demum praeceps saltu sese omnibus armis
<uerg. aen. 9.816>	in fluuium dedit ille suo cum gurgite flauo
<uerg. aen. 9.817>	accepit uenientem ac mollibus extulit undis
<uerg. aen. 9.818>	et laetum sociis abluta caede remisit.

<uerg. aen. 10.1>	panditur interea domus omnipotentis olympi
<uerg. aen. 10.2>	conciliumque uocat diuom pater atque hominum rex
<uerg. aen. 10.3>	sideream in sedem terras unde arduus omnis
<uerg. aen. 10.4>	castraque dardanidum adspectat populosque latinos.
<uerg. aen. 10.5>	considunt tectis bipatentibus incipit ipse
<uerg. aen. 10.6>	"caelicolae magni quianam sententia uobis
<uerg. aen. 10.7>	uersa retro tantumque animis certatis iniquis
<uerg. aen. 10.8>	abnueram bello italiam concurrere teucris.
<uerg. aen. 10.9>	quae contra uetitum discordia quis metus aut hos
<uerg. aen. 10.10>	aut hos arma sequi ferrumque lacessere suasit
<uerg. aen. 10.11>	adueniet iustum pugnae ne arcessite tempus
<uerg. aen. 10.12>	cum fera karthago romanis arcibus olim
<uerg. aen. 10.13>	exitium magnum atque alpes immittet apertas
<uerg. aen. 10.14>	tum certare odiis tum res rapuisse licebit.
<uerg. aen. 10.15>	nunc sinite et placitum laeti componite foedus."
<uerg. aen. 10.16>	iuppiter haec paucis; at non uenus aurea contra
<uerg. aen. 10.17>	pauca refert
<uerg. aen. 10.18>	"o pater o hominum rerumque aeterna potestas!
<uerg. aen. 10.19>	namque aliud quid sit quod iam implorare queamus
<uerg. aen. 10.20>	cernis ut insultent rutulli turnusque [feratur
<uerg. aen. 10.21>	per medios insignis equis tumidusque] secundo
<uerg. aen. 10.22>	marte ruat non clausa tegunt iam moenia teucros
<uerg. aen. 10.23>	quin intra portas atque ipsis proelia miscent
<uerg. aen. 10.24>	aggeribus moerorum et inundant sanguine fossas.
<uerg. aen. 10.25>	aeneas ignarus abest. numquamne leuari
<uerg. aen. 10.26>	obsidione sines muris iterum imminet hostis
<uerg. aen. 10.27>	nascentis troiae [nec non exercitus alter;]
<uerg. aen. 10.28>	atque iterum in teucros aetolis surgit ab arpis
<uerg. aen. 10.29>	tydides. equidem credo mea uolnera restant
<uerg. aen. 10.30>	et tua progenies mortalia demoror arma.
<uerg. aen. 10.31>	si sine pace tua atque inuito numine troes
<uerg. aen. 10.32>	italiam petiere luant peccata neque illos
<uerg. aen. 10.33>	iuueris auxilio; sin tot responsa secuti
<uerg. aen. 10.34>	quae superi manesque dabant cur nunc tua quisquam
<uerg. aen. 10.35>	uertere iussa potest aut cur noua condere fata
<uerg. aen. 10.36>	quid repetem exustas erycino in litore classes
<uerg. aen. 10.37>	quid tempestatum regem uentosque furentis
<uerg. aen. 10.38>	aeolia excitos aut actam nubibus irim
<uerg. aen. 10.39>	nunc etiam manis haec intemptata manebat
<uerg. aen. 10.40>	sors rerum mouet et superis immissa repente
<uerg. aen. 10.41>	allecto medias italum bacchata per urbes.
<uerg. aen. 10.42>	nil super imperio moueor sperauimus ista
<uerg. aen. 10.43>	dum fortuna fuit; uincant quos uincere mauis.
<uerg. aen. 10.44>	si nulla est regio teucris quam det tua coniunx
<uerg. aen. 10.45>	dura per euersae genitor fumantia troiae
<uerg. aen. 10.46>	exscidia obtestor liceat dimittere ab armis
<uerg. aen. 10.47>	incolumem ascanium liceat superesse nepotem.
<uerg. aen. 10.48>	aeneas sane ignotis iactetur in undis
<uerg. aen. 10.49>	et quamcumque uiam dederit fortuna sequatur
<uerg. aen. 10.50>	hunc tegere et dirae ualeam subducere pugnae.
<uerg. aen. 10.51>	est amathus est celsa mihi paphus atque cythera
<uerg. aen. 10.52>	idaliaeque domus positis inglorius armis
<uerg. aen. 10.53>	exigat hic aeuum. magna dicione iubeto
<uerg. aen. 10.54>	karthago premat ausoniam nihil urbibus inde
<uerg. aen. 10.55>	obstabit tyriis. quid pestem euadere belli
<uerg. aen. 10.56>	iuuit et argolicos medium fugisse per ignes
<uerg. aen. 10.57>	totque maris uastaeque exhausta pericula terrae
<uerg. aen. 10.58>	dum latium teucri recidiuaque pergama quaerunt
<uerg. aen. 10.59>	non satius cineres patriae insedisse supremos
<uerg. aen. 10.60>	atque solum quo troia fuit xanthum et simoenta
<uerg. aen. 10.61>	redde oro miseris iterumque reuoluere casus
<uerg. aen. 10.62>	da pater iliacos teucris." tum regia iuno
<uerg. aen. 10.63>	acta furore graui "quid me alta silentia cogis
<uerg. aen. 10.64>	rumpere et obductum uerbis uolgare dolorem
<uerg. aen. 10.65>	aenean hominum quisquam diuomque subegit
<uerg. aen. 10.66>	bella sequi aut hostem regi se inferre latino
<uerg. aen. 10.67>	italiam petiit fatis auctoribus esto
<uerg. aen. 10.68>	cassandrae inpulsus furiis num linquere castra
<uerg. aen. 10.69>	hortati sumus aut uitam committere uentis
<uerg. aen. 10.70>	num puero summam belli num credere muros
<uerg. aen. 10.71>	tyrrhenamque fidem aut gentis agitare quietas
<uerg. aen. 10.72>	quis deus in fraudem quae dura potentia nostra
<uerg. aen. 10.73>	egit ubi hic iuno demissaue nubibus iris
<uerg. aen. 10.74>	indignum est italos troiam circumdare flammis
<uerg. aen. 10.75>	nascentem et patria turnum consistere terra
<uerg. aen. 10.76>	cui pilumnus auus cui diua uenilia mater
<uerg. aen. 10.77>	quid face troianos atra uim ferre latinis
<uerg. aen. 10.78>	arua aliena iugo premere atque auertere praedas
<uerg. aen. 10.79>	quid soceros legere et gremiis abducere pactas
<uerg. aen. 10.80>	pacem orare manu praefigere puppibus arma
<uerg. aen. 10.81>	tu potes aenean manibus subducere graium
<uerg. aen. 10.82>	proque uiro nebulam et uentos obtendere inanis
<uerg. aen. 10.83>	tu potes in totidem classem conuertere nymphas
<uerg. aen. 10.84>	nos aliquid rutulos contra iuuisse nefandum est
<uerg. aen. 10.85>	aeneas ignarus abest ignarus et absit.
<uerg. aen. 10.86>	est paphus idaliumque tibi sunt alta cythera
<uerg. aen. 10.87>	quid grauidam bellis urbem et corda aspera temptas
<uerg. aen. 10.88>	nosne tibi fluxas phrygiae res uertere fundo
<uerg. aen. 10.89>	conamur nos an miseros qui troas achiuis
<uerg. aen. 10.90>	obiecit quae causa fuit consurgere in arma
<uerg. aen. 10.91>	europamque asiamque et foedera soluere furto
<uerg. aen. 10.92>	me duce dardanius spartam expugnauit adulter
<uerg. aen. 10.93>	aut ego tela dedi fouiue cupidine bella
<uerg. aen. 10.94>	tum decuit metuisse tuis nunc sera querelis
<uerg. aen. 10.95>	haud iustis adsurgis et inrita iurgia iactas."
<uerg. aen. 10.96>	talibus orabat iuno cunctique fremebant
<uerg. aen. 10.97>	caelicolae adsensu uario ceu flamina prima
<uerg. aen. 10.98>	cum deprensa fremunt siluis et caeca uolutant
<uerg. aen. 10.99>	murmura uenturos nautis prodentia uentos.
<uerg. aen. 10.100>	tum pater omnipotens rerum cui prima potestas
<uerg. aen. 10.101>	infit; eo dicente deum domus alta silescit
<uerg. aen. 10.102>	et tremefacta solo tellus silet arduus aether
<uerg. aen. 10.103>	tum zephyri posuere premit placida aequora pontus
<uerg. aen. 10.104>	"accipite ergo animis atque haec mea figite dicta.
<uerg. aen. 10.105>	quandoquidem ausonios coniungi foedere teucris
<uerg. aen. 10.106>	haud licitum nec uestra capit discordia finem
<uerg. aen. 10.107>	quae cuique est fortuna hodie quam quisque secat spem
<uerg. aen. 10.108>	tros rutulusne fuat nullo discrimine habebo.
<uerg. aen. 10.109>	seu fatis italum castra obsidione tenentur
<uerg. aen. 10.110>	siue errore malo troiae monitisque sinistris.
<uerg. aen. 10.111>	nec rutulos soluo sua cuique exorsa laborem
<uerg. aen. 10.112>	fortunamque ferent. rex iuppiter omnibus idem.
<uerg. aen. 10.113>	fata uiam inuenient." stygii per flumina fratris
<uerg. aen. 10.114>	per pice torrentis atraque uoragine ripas
<uerg. aen. 10.115>	adnuit et totum nutu tremefecit olympum.
<uerg. aen. 10.116>	hic finis fandi. solio tum iuppiter aureo
<uerg. aen. 10.117>	surgit caelicolae medium quem ad limina ducunt.
<uerg. aen. 10.118>	interea rutuli portis circum omnibus instant
<uerg. aen. 10.119>	sternere caede uiros et moenia cingere flammis.
<uerg. aen. 10.120>	at legio aeneadum uallis obsessa tenetur
<uerg. aen. 10.121>	nec spes ulla fugae. miseri stant turribus altis
<uerg. aen. 10.122>	nequiquam et rara muros cinxere corona
<uerg. aen. 10.123>	asius imbrasides hicetaoniusque thymoetes
<uerg. aen. 10.124>	assaracique duo et senior cum castore thymbris
<uerg. aen. 10.125>	prima acies; hos germani sarpedonis ambo
<uerg. aen. 10.126>	et clarus et thaemon lycia comitantur ab alta.
<uerg. aen. 10.127>	fert ingens toto conixus corpore saxum
<uerg. aen. 10.128>	haud partem exiguam montis lyrnesius acmon
<uerg. aen. 10.129>	nec clytio genitore minor nec fratre menestheo.
<uerg. aen. 10.130>	hi iaculis illi certant defendere saxis
<uerg. aen. 10.131>	molirique ignem neruoque aptare sagittas.
<uerg. aen. 10.132>	ipse inter medios ueneris iustissima cura
<uerg. aen. 10.133>	dardanius caput ecce puer detectus honestum
<uerg. aen. 10.134>	qualis gemma micat fuluum quae diuidit aurum
<uerg. aen. 10.135>	aut collo decus aut capiti; uel quale per artem
<uerg. aen. 10.136>	inclusum buxo aut oricia terebintho
<uerg. aen. 10.137>	lucet ebur; fusos ceruix cui lactea crinis
<uerg. aen. 10.138>	accipit et molli subnectens circulus auro.
<uerg. aen. 10.139>	te quoque magnanimae uiderunt ismare gentes
<uerg. aen. 10.140>	uolnera dirigere et calamos armare ueneno
<uerg. aen. 10.141>	maeonia generose domo ubi pinguia culta
<uerg. aen. 10.142>	exercentque uiri pactolusque inrigat auro.
<uerg. aen. 10.143>	adfuit et mnestheus quem pulsi pristina turni
<uerg. aen. 10.144>	aggere moerorum sublimem gloria tollit
<uerg. aen. 10.145>	et capys hinc nomen campanae ducitur urbi.
<uerg. aen. 10.146>	illi inter sese duri certamina belli
<uerg. aen. 10.147>	contulerant media aeneas freta nocte secabat.
<uerg. aen. 10.148>	namque ut ab euandro castris ingressus etruscis
<uerg. aen. 10.149>	regem adit et regi memorat nomenque genusque
<uerg. aen. 10.150>	quidue petat quidue ipse ferat mezentius arma
<uerg. aen. 10.151>	quae sibi conciliet uiolentaque pectora turni
<uerg. aen. 10.152>	edocet humanis quae sit fiducia rebus
<uerg. aen. 10.153>	admonet immiscetque preces haud fit mora tarchon
<uerg. aen. 10.154>	iungit opes foedusque ferit; tum libera fati
<uerg. aen. 10.155>	classem conscendit iussis gens lydia diuom
<uerg. aen. 10.156>	externo commissa duci. aeneia puppis
<uerg. aen. 10.157>	prima tenet rostro phrygios subiuncta leones
<uerg. aen. 10.158>	imminet ida super profugis gratissima teucris.
<uerg. aen. 10.159>	hic magnus sedet aeneas secumque uolutat
<uerg. aen. 10.160>	euentus belli uarios pallasque sinistro
<uerg. aen. 10.161>	adfixus lateri iam quaerit sidera opacae
<uerg. aen. 10.162>	noctis iter iam quae passus terraque marique.
<uerg. aen. 10.163>	pandite nunc helicona deae cantusque mouete
<uerg. aen. 10.164>	quae manus interea tuscis comitetur ab oris
<uerg. aen. 10.165>	aenean armetque rates pelagoque uehatur.
<uerg. aen. 10.166>	massicus aerata princeps secat aequora tigri
<uerg. aen. 10.167>	sub quo mille manus iuuenum qui moenia clusi
<uerg. aen. 10.168>	quique urbem liquere cosas quis tela sagittae
<uerg. aen. 10.169>	gorytique leues umeris et letifer arcus.
<uerg. aen. 10.170>	una toruus abas huic totum insignibus armis
<uerg. aen. 10.171>	agmen et aurato fulgebat apolline puppis.
<uerg. aen. 10.172>	sescentos illi dederat populonia mater
<uerg. aen. 10.173>	expertos belli iuuenes ast ilua trecentos
<uerg. aen. 10.174>	insula inexhaustis chalybum generosa metallis.
<uerg. aen. 10.175>	tertius ille hominum diuomque interpres asilas
<uerg. aen. 10.176>	cui pecudum fibrae caeli cui sidera parent
<uerg. aen. 10.177>	et linguae uolucrum et praesagi fulminis ignes
<uerg. aen. 10.178>	mille rapit densos acie atque horrentibus hastis.
<uerg. aen. 10.179>	hos parere iubent alpheae ab origine pisae
<uerg. aen. 10.180>	urbs etrusca solo. sequitur pulcherrimus astur
<uerg. aen. 10.181>	astur equo fidens et uersicoloribus armis.
<uerg. aen. 10.182>	tercentum adiciunt (mens omnibus una sequendi)
<uerg. aen. 10.183>	qui caerete domo qui sunt minionis in aruis
<uerg. aen. 10.184>	et pyrgi ueteres intempestaeque grauiscae.
<uerg. aen. 10.185>	non ego te ligurum ductor fortissime bello
<uerg. aen. 10.186>	transierim cinyre et paucis comitate cupauo
<uerg. aen. 10.187>	cuius olorinae surgunt de uertice pennae
<uerg. aen. 10.188>	crimen amor uestrum formaeque insigne paternae.
<uerg. aen. 10.189>	namque ferunt luctu cycnum phaethontis amati
<uerg. aen. 10.190>	populeas inter frondes umbramque sororum
<uerg. aen. 10.191>	dum canit et maestum musa solatur amorem
<uerg. aen. 10.192>	canentem molli pluma duxisse senectam
<uerg. aen. 10.193>	linquentem terras et sidera uoce sequentem.
<uerg. aen. 10.194>	filius aequalis comitatus classe cateruas
<uerg. aen. 10.195>	ingentem remis centaurum promouet ille
<uerg. aen. 10.196>	instat aquae saxumque undis immane minatur
<uerg. aen. 10.197>	arduus et longa sulcat maria alta carina.
<uerg. aen. 10.198>	ille etiam patriis agmen ciet ocnus ab oris
<uerg. aen. 10.199>	fatidicae mantus et tusci filius amnis
<uerg. aen. 10.200>	qui muros matrisque dedit tibi mantua nomen
<uerg. aen. 10.201>	mantua diues auis; sed non genus omnibus unum
<uerg. aen. 10.202>	gens illi triplex populi sub gente quaterni
<uerg. aen. 10.203>	ipsa caput populis tusco de sanguine uires.
<uerg. aen. 10.204>	hinc quoque quingentos in se mezentius armat
<uerg. aen. 10.205>	quos patre benaco uelatus harundine glauca
<uerg. aen. 10.206>	mincius infesta ducebat in aequora pinu.
<uerg. aen. 10.207>	it grauis aulestes centenaque arbore fluctum
<uerg. aen. 10.208>	uerberat adsurgens spumant uada marmore uerso.
<uerg. aen. 10.209>	hunc uehit immanis triton et caerula concha
<uerg. aen. 10.210>	exterrens freta cui laterum tenus hispida nanti
<uerg. aen. 10.211>	frons hominem praefert in pristim desinit aluus
<uerg. aen. 10.212>	spumea semifero sub pectore murmurat unda.
<uerg. aen. 10.213>	tot lecti proceres ter denis nauibus ibant
<uerg. aen. 10.214>	subsidio troiae et campos salis aera secabant.
<uerg. aen. 10.215>	iamque dies caelo concesserat almaque curru
<uerg. aen. 10.216>	noctiuago phoebe medium pulsabat olympum
<uerg. aen. 10.217>	aeneas (neque enim membris dat cura quietem)
<uerg. aen. 10.218>	ipse sedens clauumque regit uelisque ministrat.
<uerg. aen. 10.219>	atque illi medio in spatio chorus ecce suarum
<uerg. aen. 10.220>	occurrit comitum nymphae quas alma cybebe
<uerg. aen. 10.221>	numen habere maris nymphasque e nauibus esse
<uerg. aen. 10.222>	iusserat innabant pariter fluctusque secabant
<uerg. aen. 10.223>	quot prius aeratae steterant ad litora prorae.
<uerg. aen. 10.224>	agnoscunt longe regem lustrantque choreis
<uerg. aen. 10.225>	quarum quae fandi doctissima cymodocea
<uerg. aen. 10.226>	pone sequens dextra puppim tenet ipsaque dorso
<uerg. aen. 10.227>	eminet ac laeua tacitis subremigat undis
<uerg. aen. 10.228>	tum sic ignarum adloquitur "uigilasne deum gens
<uerg. aen. 10.229>	aenea uigila et uelis immitte rudentis.
<uerg. aen. 10.230>	nos sumus idaeae sacro de uertice pinus
<uerg. aen. 10.231>	nunc pelagi nymphae classis tua perfidus ut nos
<uerg. aen. 10.232>	praecipitis ferro rutulus flammaque premebat
<uerg. aen. 10.233>	rupimus inuitae tua uincula teque per aequor
<uerg. aen. 10.234>	quaerimus. hanc genetrix faciem miserata refecit
<uerg. aen. 10.235>	et dedit esse deas aeuumque agitare sub undis.
<uerg. aen. 10.236>	at puer ascanius muro fossisque tenetur
<uerg. aen. 10.237>	tela inter media atque horrentis marte latinos.
<uerg. aen. 10.238>	iam loca iussa tenent forti permixtus etrusco
<uerg. aen. 10.239>	arcas eques medias illis opponere turmas
<uerg. aen. 10.240>	ne castris iungant certast sententia turno.
<uerg. aen. 10.241>	surge age et aurora socios ueniente uocari
<uerg. aen. 10.242>	primus in arma iube et clipeum cape quem dedit ipse
<uerg. aen. 10.243>	inuictum ignipotens atque oras ambiit auro.
<uerg. aen. 10.244>	crastina lux mea si non inrita dicta putaris
<uerg. aen. 10.245>	ingentis rutulae spectabit caedis aceruos."
<uerg. aen. 10.246>	dixerat et dextra discedens impulit altam
<uerg. aen. 10.247>	haud ignara modi puppim fugit illa per undas
<uerg. aen. 10.248>	ocior et iaculo et uentos aequante sagitta.
<uerg. aen. 10.249>	inde aliae celerant cursus. stupet inscius ipse
<uerg. aen. 10.250>	tros anchisiades; animos tamen omine tollit.
<uerg. aen. 10.251>	tum breuiter super adspectans conuexa precatur
<uerg. aen. 10.252>	"alma parens idaea deum cui dindyma cordi
<uerg. aen. 10.253>	turrigeraeque urbis biiugique ad frena leones
<uerg. aen. 10.254>	tu mihi nunc pugnae princeps tu rite propinques
<uerg. aen. 10.255>	augurium phrygibusque adsis pede diua secundo."
<uerg. aen. 10.256>	tantum effatus. et interea reuoluta rubebat
<uerg. aen. 10.257>	matura iam luce dies noctemque fugarat
<uerg. aen. 10.258>	principio sociis edicit signa sequantur
<uerg. aen. 10.259>	atque animos aptent armis pugnaeque parent se.
<uerg. aen. 10.260>	iamque in conspectu teucros habet et sua castra
<uerg. aen. 10.261>	stans celsa in puppi; clipeum cum deinde sinistra
<uerg. aen. 10.262>	extulit ardentem. clamorem ad sidera tollunt
<uerg. aen. 10.263>	dardanidae e muris spes addita suscitat iras
<uerg. aen. 10.264>	tela manu iaciunt quales sub nubibus atris
<uerg. aen. 10.265>	strymoniae dant signa grues atque aethera tranant
<uerg. aen. 10.266>	cum sonitu fugiuntque notos clamore secundo.
<uerg. aen. 10.267>	at rutulo regi ducibusque ea mira uideri
<uerg. aen. 10.268>	ausoniis donec uersas ad litora puppes
<uerg. aen. 10.269>	respiciunt totumque adlabi classibus aequor.
<uerg. aen. 10.270>	ardet apex capiti cristisque a uertice flamma
<uerg. aen. 10.271>	funditur et uastos umbo uomit aureus ignes
<uerg. aen. 10.272>	non secus ac liquida siquando nocte cometae
<uerg. aen. 10.273>	sanguinei lugubre rubent aut sirius ardor
<uerg. aen. 10.274>	ille sitim morbosque ferens mortalibus aegris
<uerg. aen. 10.275>	nascitur et laeuo contristat lumine caelum.
<uerg. aen. 10.276>	haud tamen audaci turno fiducia cessit
<uerg. aen. 10.277>	litora praecipere et uenientis pellere terra.
<uerg. aen. 10.278>	[ultro animos tollit dictis atque increpat ultro]
<uerg. aen. 10.279>	"quod uotis optastis adest perfringere dextra;
<uerg. aen. 10.280>	in manibus mars ipse uiris. nunc coniugis esto
<uerg. aen. 10.281>	quisque suae tectique memor nunc magna referto
<uerg. aen. 10.282>	facta patrum laudes. ultro occurramus ad undam
<uerg. aen. 10.283>	dum trepidi egressisque labant uestigia prima.
<uerg. aen. 10.284>	audentis fortuna iuuat"
<uerg. aen. 10.285>	haec ait et secum uersat quos ducere contra
<uerg. aen. 10.286>	uel quibus obsessos possit concredere muros.
<uerg. aen. 10.287>	interea aeneas socios de puppibus altis
<uerg. aen. 10.288>	pontibus exponit. multi seruare recursus
<uerg. aen. 10.289>	languentis pelagi et breuibus se credere saltu
<uerg. aen. 10.290>	per remos alii. speculatus litora tarchon
<uerg. aen. 10.291>	qua uada non sperat nec fracta remurmurat unda
<uerg. aen. 10.292>	sed mare inoffensum crescenti adlabitur aestu
<uerg. aen. 10.293>	aduertit subito proram sociosque precatur
<uerg. aen. 10.294>	"nunc o lecta manus ualidis incumbite remis;
<uerg. aen. 10.295>	tollite ferte rates; inimicam findite rostris
<uerg. aen. 10.296>	hanc terram sulcumque sibi premat ipsa carina.
<uerg. aen. 10.297>	frangere nec tali puppim statione recuso
<uerg. aen. 10.298>	arrepta tellure semel." quae talia postquam
<uerg. aen. 10.299>	effatus tarchon socii consurgere tonsis
<uerg. aen. 10.300>	spumantisque rates aruis inferre latinis
<uerg. aen. 10.301>	donec rostra tenent siccum et sedere carinae
<uerg. aen. 10.302>	omnes innocuae sed non puppis tua tarchon.
<uerg. aen. 10.303>	namque inflicta uadis dorso dum pendet iniquo
<uerg. aen. 10.304>	anceps sustentata diu fluctusque fatigat
<uerg. aen. 10.305>	soluitur atque uiros mediis exponit in undis
<uerg. aen. 10.306>	fragmina remorum quos et fluitantia transtra
<uerg. aen. 10.307>	impediunt retrahitque pedem simul unda relabens.
<uerg. aen. 10.308>	nec turnum segnis retinet mora sed rapit acer
<uerg. aen. 10.309>	totam aciem in teucros et contra in litore sistit.
<uerg. aen. 10.310>	signa canunt. primus turmas inuasit agrestis
<uerg. aen. 10.311>	aeneas omen pugnae strauitque latinos
<uerg. aen. 10.312>	occiso therone uirum qui maximus ultro
<uerg. aen. 10.313>	aenean petit huic gladio perque aerea suta
<uerg. aen. 10.314>	per tunicam squalentem auro latus haurit apertum.
<uerg. aen. 10.315>	inde lichan ferit exsectum iam matre perempta
<uerg. aen. 10.316>	et tibi phoebe sacrum casus euadere ferri
<uerg. aen. 10.317>	quo licuit paruo nec longe cissea durum
<uerg. aen. 10.318>	immanemque gyan sternentis agmina claua
<uerg. aen. 10.319>	deiecit leto nihil illos herculis arma
<uerg. aen. 10.320>	nec ualidae iuuere manus genitorque melampus
<uerg. aen. 10.321>	alcidae comes usque grauis dum terra labores
<uerg. aen. 10.322>	praebuit. ecce pharo uoces dum iactat inertis
<uerg. aen. 10.323>	intorquens iaculum clamanti sistit in ore.
<uerg. aen. 10.324>	tu quoque flauentem prima lanugine malas
<uerg. aen. 10.325>	dum sequeris clytium infelix noua gaudia cydon
<uerg. aen. 10.326>	dardania stratus dextra securus amorum
<uerg. aen. 10.327>	qui iuuenum tibi semper erant miserande iaceres
<uerg. aen. 10.328>	ni fratrum stipata cohors foret obuia phorci
<uerg. aen. 10.329>	progenies septem numero septenaque tela
<uerg. aen. 10.330>	coniciunt; partim galea clipeoque resultant
<uerg. aen. 10.331>	inrita deflexit partim stringentia corpus
<uerg. aen. 10.332>	alma uenus. fidum aeneas adfatur achaten
<uerg. aen. 10.333>	"suggere tela mihi non ullum dextera frustra
<uerg. aen. 10.334>	torserit in rutulos steterunt quae in corpore graium
<uerg. aen. 10.335>	iliacis campis." tum magnam corripit hastam
<uerg. aen. 10.336>	et iacit illa uolans clipei transuerberat aera
<uerg. aen. 10.337>	maeonis et thoraca simul cum pectore rumpit.
<uerg. aen. 10.338>	huic frater subit alcanor fratremque ruentem
<uerg. aen. 10.339>	sustentat dextra traiecto missa lacerto
<uerg. aen. 10.340>	protinus hasta fugit seruatque cruenta tenorem
<uerg. aen. 10.341>	dexteraque ex umero neruis moribunda pependit.
<uerg. aen. 10.342>	tum numitor iaculo fratris de corpore rapto
<uerg. aen. 10.343>	aenean petiit; sed non et figere contra
<uerg. aen. 10.344>	est licitum magnique femur perstrinxit achatae.
<uerg. aen. 10.345>	hic curibus fidens primaeuo corpore clausus
<uerg. aen. 10.346>	aduenit et rigida dryopem ferit eminus hasta
<uerg. aen. 10.347>	sub mentum grauiter pressa pariterque loquentis
<uerg. aen. 10.348>	uocem animamque rapit traiecto gutture; at ille
<uerg. aen. 10.349>	fronte ferit terram et crassum uomit ore cruorem.
<uerg. aen. 10.350>	tres quoque threicios boreae de gente suprema
<uerg. aen. 10.351>	et tris quos idas pater et patria ismara mittit
<uerg. aen. 10.352>	per uarios sternit casus. accurrit halaesus
<uerg. aen. 10.353>	auruncaeque manus subit et neptunia proles
<uerg. aen. 10.354>	insignis messapus equis. expellere tendunt
<uerg. aen. 10.355>	nunc hi nunc illi; certatur limine in ipso
<uerg. aen. 10.356>	ausoniae. magno discordes aethere uenti
<uerg. aen. 10.357>	proelia ceu tollunt animis et uiribus aequis;
<uerg. aen. 10.358>	non ipsi inter se non nubila non mare cedit;
<uerg. aen. 10.359>	anceps pugna diu stant obnixa omnia contra
<uerg. aen. 10.360>	haud aliter troianae acies aciesque latinae
<uerg. aen. 10.361>	concurrunt; haeret pede pes densusque uiro uir.
<uerg. aen. 10.362>	at parte ex alia qua saxa rotantia late
<uerg. aen. 10.363>	impulerat torrens arbustaque diruta ripis
<uerg. aen. 10.364>	arcadas insuetos acies inferre pedestris
<uerg. aen. 10.365>	ut uidit pallas latio dare terga sequaci
<uerg. aen. 10.366>	(aspera quis natura loci dimittere quando
<uerg. aen. 10.367>	suasit equos) unum quod rebus restat egenis
<uerg. aen. 10.368>	nunc prece nunc dictis uirtutem accendit amaris
<uerg. aen. 10.369>	"quo fugitis socii per uos et fortia facta
<uerg. aen. 10.370>	per ducis euandri nomen deuictaque bella
<uerg. aen. 10.371>	opemque meam patriae quae nunc subit aemula laudi
<uerg. aen. 10.372>	fidite ne pedibus. ferro rumpenda per hostis
<uerg. aen. 10.373>	est uia. qua globus ille uirum densissimus urget
<uerg. aen. 10.374>	hac uos et pallanta ducem patria alta reposcit.
<uerg. aen. 10.375>	numina nulla premunt mortali urgemur ab hoste
<uerg. aen. 10.376>	mortales totidem nobis animaeque manusque.
<uerg. aen. 10.377>	ecce maris magna claudit nos obice pontus
<uerg. aen. 10.378>	deest iam terra fugae pelagus troiamne petemus"
<uerg. aen. 10.379>	haec ait et medius densos prorumpit in hostis.
<uerg. aen. 10.380>	obuius huic primum fatis adductus iniquis
<uerg. aen. 10.381>	fit lagus. hunc magno uellit dum pondere saxum
<uerg. aen. 10.382>	intorto figit telo discrimina costis
<uerg. aen. 10.383>	per medium qua spina dabat hastamque receptat
<uerg. aen. 10.384>	ossibus haerentem. quem non super occupat hisbo
<uerg. aen. 10.385>	ille quidem hoc sperans nam pallas ante ruentem
<uerg. aen. 10.386>	dum furit incautum crudeli morte sodalis
<uerg. aen. 10.387>	excipit atque ensem tumido in pulmone recondit.
<uerg. aen. 10.388>	hinc sthenium petit et rhoeti de gente uetusta
<uerg. aen. 10.389>	anchemolum thalamos ausum incestare nouercae.
<uerg. aen. 10.390>	uos etiam gemini rutulis cecidistis in agris
<uerg. aen. 10.391>	daucia laride thymberque simillima proles
<uerg. aen. 10.392>	indiscreta suis gratusque parentibus error;
<uerg. aen. 10.393>	at nunc dura dedit uobis discrimina pallas
<uerg. aen. 10.394>	nam tibi thymbre caput euandrius abstulit ensis;
<uerg. aen. 10.395>	te decisa suum laride dextera quaerit
<uerg. aen. 10.396>	semianimesque micant digiti ferrumque retractant.
<uerg. aen. 10.397>	arcadas accensos monitu et praeclara tuentis
<uerg. aen. 10.398>	facta uiri mixtus dolor et pudor armat in hostis.
<uerg. aen. 10.399>	tum pallas biiugis fugientem rhoetea praeter
<uerg. aen. 10.400>	traicit. hoc spatium tantumque morae fuit ilo;
<uerg. aen. 10.401>	ilo namque procul ualidam direxerat hastam
<uerg. aen. 10.402>	quam medius rhoeteus intercipit optime teuthra
<uerg. aen. 10.403>	te fugiens fratremque tyren curruque uolutus
<uerg. aen. 10.404>	caedit semianimis rutulorum calcibus arua.
<uerg. aen. 10.405>	ac uelut optato uentis aestate coortis
<uerg. aen. 10.406>	dispersa immittit siluis incendia pastor
<uerg. aen. 10.407>	correptis subito mediis extenditur una
<uerg. aen. 10.408>	horrida per latos acies uolcania campos;
<uerg. aen. 10.409>	ille sedens uictor flammas despectat ouantis
<uerg. aen. 10.410>	non aliter socium uirtus coit omnis in unum
<uerg. aen. 10.411>	teque iuuat palla. sed bellis acer halaesus
<uerg. aen. 10.412>	tendit in aduersos seque in sua conligit arma.
<uerg. aen. 10.413>	hic mactat ladona pheretaque demodocumque
<uerg. aen. 10.414>	strymonio dextram fulgenti deripit ense
<uerg. aen. 10.415>	elatam in iugulum saxo ferit ora thoantis
<uerg. aen. 10.416>	ossaque dispersit cerebro permixta cruento.
<uerg. aen. 10.417>	fata canens siluis genitor celarat halaesum
<uerg. aen. 10.418>	ut senior leto canentia lumina soluit
<uerg. aen. 10.419>	iniecere manum parcae telisque sacrarunt
<uerg. aen. 10.420>	euandri. quem sic pallas petit ante precatus
<uerg. aen. 10.421>	"da nunc thybri pater ferro quod missile libro
<uerg. aen. 10.422>	fortunam atque uiam duri per pectus halaesi.
<uerg. aen. 10.423>	haec arma exuuiasque uiri tua quercus habebit."
<uerg. aen. 10.424>	audiit illa deus dum texit imaona halaesus
<uerg. aen. 10.425>	arcadio infelix telo dat pectus inermum.
<uerg. aen. 10.426>	at non caede uiri tanta perterrita lausus
<uerg. aen. 10.427>	pars ingens belli sinit agmina primus abantem
<uerg. aen. 10.428>	oppositum interimit pugnae nodumque moramque.
<uerg. aen. 10.429>	sternitur arcadiae proles sternuntur etrusci
<uerg. aen. 10.430>	et uos o grais imperdita corpora teucri.
<uerg. aen. 10.431>	agmina concurrunt ducibusque et uiribus aequis.
<uerg. aen. 10.432>	extremi addensent acies nec turba moueri
<uerg. aen. 10.433>	tela manusque sinit. hinc pallas instat et urget
<uerg. aen. 10.434>	hinc contra lausus nec multum discrepat aetas
<uerg. aen. 10.435>	egregii forma sed quis fortuna negarat
<uerg. aen. 10.436>	in patriam reditus. ipsos concurrere passus
<uerg. aen. 10.437>	haud tamen inter se magni regnator olympi
<uerg. aen. 10.438>	mox illos sua fata manent maiore sub hoste.
<uerg. aen. 10.439>	interea soror alma monet succedere lauso
<uerg. aen. 10.440>	turnum qui uolucri curru medium secat agmen.
<uerg. aen. 10.441>	ut uidit socios "tempus desistere pugnae;
<uerg. aen. 10.442>	solus ego in pallanta feror soli mihi pallas
<uerg. aen. 10.443>	debetur; cuperem ipse parens spectator adesset."
<uerg. aen. 10.444>	haec ait et socii cesserunt aequore iusso.
<uerg. aen. 10.445>	at rutulum abscessu iuuenis tum iussa superba
<uerg. aen. 10.446>	miratus stupet in turno corpusque per ingens
<uerg. aen. 10.447>	lumina uoluit obitque truci procul omnia uisu
<uerg. aen. 10.448>	talibus et dictis it contra dicta tyranni
<uerg. aen. 10.449>	"aut spoliis ego iam raptis laudabor opimis
<uerg. aen. 10.450>	aut leto insigni sorti pater aequus utrique est.
<uerg. aen. 10.451>	tolle minas." fatus medium procedit in aequor.
<uerg. aen. 10.452>	frigidus arcadibus coit in praecordia sanguis.
<uerg. aen. 10.453>	desiluit turnus biiugis pedes apparat ire
<uerg. aen. 10.454>	comminus; utque leo specula cum uidit ab alta
<uerg. aen. 10.455>	stare procul campis meditantem in proelia taurum
<uerg. aen. 10.456>	aduolat haud alia est turni uenientis imago.
<uerg. aen. 10.457>	hunc ubi contiguum missae fore credidit hastae
<uerg. aen. 10.458>	ire prior pallas siqua fors adiuuet ausum
<uerg. aen. 10.459>	uiribus imparibus magnumque ita ad aethera fatur
<uerg. aen. 10.460>	"per patris hospitium et mensas quas aduena adisti
<uerg. aen. 10.461>	te precor alcide coeptis ingentibus adsis.
<uerg. aen. 10.462>	cernat semineci sibi me rapere arma cruenta
<uerg. aen. 10.463>	uictoremque ferant morientia lumina turni."
<uerg. aen. 10.464>	audiit alcides iuuenem magnumque sub imo
<uerg. aen. 10.465>	corde premit gemitum lacrimasque effundit inanis.
<uerg. aen. 10.466>	tum genitor natum dictis adfatur amicis
<uerg. aen. 10.467>	"stat sua cuique dies breue et inreparabile tempus
<uerg. aen. 10.468>	omnibus est uitae sed famam extendere factis
<uerg. aen. 10.469>	hoc uirtutis opus. troiae sub moenibus altis
<uerg. aen. 10.470>	tot nati cecidere deum; quin occidit una
<uerg. aen. 10.471>	sarpedon mea progenies. etiam sua turnum
<uerg. aen. 10.472>	fata uocant metasque dati peruenit ad aeui."
<uerg. aen. 10.473>	sic ait atque oculos rutulorum reicit aruis.
<uerg. aen. 10.474>	at pallas magnis emittit uiribus hastam
<uerg. aen. 10.475>	uaginaque caua fulgentem deripit ensem.
<uerg. aen. 10.476>	illa uolans umeri surgunt qua tegmina summa
<uerg. aen. 10.477>	incidit atque uiam clipei molita per oras
<uerg. aen. 10.478>	tandem etiam magno strinxit de corpore turni.
<uerg. aen. 10.479>	hic turnus ferro praefixum robur acuto
<uerg. aen. 10.480>	in pallanta diu librans iacit atque ita fatur
<uerg. aen. 10.481>	"adspice num mage sit nostrum penetrabile telum."
<uerg. aen. 10.482>	dixerat; at clipeum tot ferri terga tot aeris
<uerg. aen. 10.483>	quem pellis totiens obeat circumdata tauri
<uerg. aen. 10.484>	uibranti cuspis medium transuerberat ictu
<uerg. aen. 10.485>	loricaeque moras et pectus perforat ingens.
<uerg. aen. 10.486>	ille rapit calidum frustra de uolnere telum
<uerg. aen. 10.487>	una eademque uia sanguis animusque sequuntur.
<uerg. aen. 10.488>	corruit in uolnus sonitum super arma dedere
<uerg. aen. 10.489>	et terram hostilem moriens petit ore cruento.
<uerg. aen. 10.490>	quem turnus super adsistens
<uerg. aen. 10.491>	"arcades haec" inquit "memores mea dicta referte
<uerg. aen. 10.492>	euandro; qualem meruit pallanta remitto.
<uerg. aen. 10.493>	quisquis honos tumuli quidquid solamen humandi est
<uerg. aen. 10.494>	largior. haud illi stabunt aeneia paruo
<uerg. aen. 10.495>	hospitia." et laeuo pressit pede talia fatus
<uerg. aen. 10.496>	exanimem rapiens immania pondera baltei
<uerg. aen. 10.497>	impressumque nefas una sub nocte iugali
<uerg. aen. 10.498>	caesa manus iuuenum foede thalamique cruenti
<uerg. aen. 10.499>	quae clonus eurytides multo caelauerat auro;
<uerg. aen. 10.500>	quo nunc turnus ouat spolio gaudetque potitus.
<uerg. aen. 10.501>	nescia mens hominum fati sortisque futurae
<uerg. aen. 10.502>	et seruare modum rebus sublata secundis!
<uerg. aen. 10.503>	turno tempus erit magno cum optauerit emptum
<uerg. aen. 10.504>	intactum pallanta et cum spolia ista diemque
<uerg. aen. 10.505>	oderit. at socii multo gemitu lacrimisque
<uerg. aen. 10.506>	impositum scuto referunt pallanta frequentes.
<uerg. aen. 10.507>	o dolor atque decus magnum rediture parenti
<uerg. aen. 10.508>	haec te prima dies bello dedit haec eadem aufert
<uerg. aen. 10.509>	cum tamen ingentis rutulorum linquis aceruos.
<uerg. aen. 10.510>	nec iam fama mali tanti sed certior auctor
<uerg. aen. 10.511>	aduolat aeneae tenui discrimine leti
<uerg. aen. 10.512>	esse suos uersis tempus succurrere teucris.
<uerg. aen. 10.513>	proxima quaeque metit gladio latumque per agmen
<uerg. aen. 10.514>	ardens limitem agit ferro te turne superbum
<uerg. aen. 10.515>	caede noua quaerens. pallas euander in ipsis
<uerg. aen. 10.516>	omnia sunt oculis mensae quas aduena primas
<uerg. aen. 10.517>	tunc adiit dextraeque datae. sulmone creatos
<uerg. aen. 10.518>	quattuor hic iuuenes totidem quos educat ufens
<uerg. aen. 10.519>	uiuentis rapit inferias quos immolet umbris
<uerg. aen. 10.520>	captiuoque rogi perfundat sanguine flammas.
<uerg. aen. 10.521>	inde mago procul infensam contenderat hastam.
<uerg. aen. 10.522>	ille astu subit ac tremibunda superuolat hasta
<uerg. aen. 10.523>	et genua amplectens effatur talia supplex
<uerg. aen. 10.524>	"per patrios manis et spes surgentis iuli
<uerg. aen. 10.525>	te precor hanc animam serues natoque patrique.
<uerg. aen. 10.526>	est domus alta iacent penitus defossa talenta
<uerg. aen. 10.527>	caelati argenti sunt auri pondera facti
<uerg. aen. 10.528>	infectique mihi. non hic uictoria teucrum
<uerg. aen. 10.529>	uertitur aut anima una dabit discrimina tanta."
<uerg. aen. 10.530>	dixerat. aeneas contra cui talia reddit
<uerg. aen. 10.531>	"argenti atque auri memoras quae multa talenta
<uerg. aen. 10.532>	natis parce tuis. belli commercia turnus
<uerg. aen. 10.533>	sustulit ista prior iam tum pallante perempto.
<uerg. aen. 10.534>	hoc patris anchisae manes hoc sentit iulus."
<uerg. aen. 10.535>	sic fatus galeam laeua tenet atque reflexa
<uerg. aen. 10.536>	ceruice orantis capulo tenus applicat ensem.
<uerg. aen. 10.537>	nec procul haemonides phoebi triuiaeque sacerdos
<uerg. aen. 10.538>	infula cui sacra redimibat tempora uitta
<uerg. aen. 10.539>	totus conlucens ueste atque insignibus armis.
<uerg. aen. 10.540>	quem congressus agit campo lapsumque superstans
<uerg. aen. 10.541>	immolat ingentique umbra tegit; arma serestus
<uerg. aen. 10.542>	lecta refert umeris tibi rex gradiue tropaeum.
<uerg. aen. 10.543>	instaurant acies uolcani stirpe creatus
<uerg. aen. 10.544>	caeculus et ueniens marsorum montibus umbro
<uerg. aen. 10.545>	dardanides contra furit. anxuris ense sinistram
<uerg. aen. 10.546>	et totum clipei ferro deiecerat orbem;
<uerg. aen. 10.547>	dixerat ille aliquid magnum uimque adfore uerbo
<uerg. aen. 10.548>	crediderat caeloque animum fortasse ferebat
<uerg. aen. 10.549>	canitiemque sibi et longos promiserat annos
<uerg. aen. 10.550>	tarquitus exultans contra fulgentibus armis
<uerg. aen. 10.551>	siluicolae fauno dryope quem nympha crearat
<uerg. aen. 10.552>	obuius ardenti sese obtulit. ille reducta
<uerg. aen. 10.553>	loricam clipeique ingens onus impedit hasta;
<uerg. aen. 10.554>	tum caput orantis nequiquam et multa parantis
<uerg. aen. 10.555>	dicere deturbat terrae truncumque tepentem
<uerg. aen. 10.556>	prouoluens super haec inimico pectore fatur
<uerg. aen. 10.557>	"istic nunc metuende iace. non te optima mater
<uerg. aen. 10.558>	condet humi patrioque onerabit membra sepulchro
<uerg. aen. 10.559>	alitibus linquere feris aut gurgite mersum
<uerg. aen. 10.560>	unda feret piscesque impasti uolnera lambent."
<uerg. aen. 10.561>	protinus antaeum et lucam prima agmina turni
<uerg. aen. 10.562>	persequitur fortemque numam fuluumque camertem
<uerg. aen. 10.563>	magnanimo uolcente satum ditissimus agri
<uerg. aen. 10.564>	qui fuit ausonidum et tacitis regnauit amyclis.
<uerg. aen. 10.565>	aegaeon qualis centum cui bracchia dicunt
<uerg. aen. 10.566>	centenasque manus quinquaginta oribus ignem
<uerg. aen. 10.567>	pectoribusque arsisse iouis cum fulmina contra
<uerg. aen. 10.568>	tot paribus streperet clipeis tot stringeret enses
<uerg. aen. 10.569>	sic toto aeneas desaeuit in aequore uictor
<uerg. aen. 10.570>	ut semel intepuit mucro. quin ecce niphaei
<uerg. aen. 10.571>	quadriiugis in equos aduersaque pectora tendit.
<uerg. aen. 10.572>	atque illi longe gradientem et dira frementem
<uerg. aen. 10.573>	ut uidere metu uersi retroque ruentes
<uerg. aen. 10.574>	effunduntque ducem rapiuntque ad litora currus.
<uerg. aen. 10.575>	interea biiugis infert se lucagus albis
<uerg. aen. 10.576>	in medios fraterque liger; sed frater habenis
<uerg. aen. 10.577>	flectit equos strictum rotat acer lucagus ensem.
<uerg. aen. 10.578>	haud tulit aeneas tanto feruore furentis
<uerg. aen. 10.579>	inruit aduersaque ingens apparuit hasta.
<uerg. aen. 10.580>	cui liger
<uerg. aen. 10.581>	"non diomedis equos nec currum cernis achillis
<uerg. aen. 10.582>	aut phrygiae campos nunc belli finis et aeui
<uerg. aen. 10.583>	his dabitur terris." uesano talia late
<uerg. aen. 10.584>	dicta uolant ligeri. sed non et trous heros
<uerg. aen. 10.585>	dicta parat contra iaculum nam torquet in hostem.
<uerg. aen. 10.586>	lucagus ut pronus pendens in uerbera telo
<uerg. aen. 10.587>	admonuit biiugos proiecto dum pede laeuo
<uerg. aen. 10.588>	aptet se pugnae subit oras hasta per imas
<uerg. aen. 10.589>	fulgentis clipei tum laeuum perforat inguen
<uerg. aen. 10.590>	excussus curru moribundus uoluitur aruis.
<uerg. aen. 10.591>	quem pius aeneas dictis adfatur amaris
<uerg. aen. 10.592>	"lucage nulla tuos currus fuga segnis equorum
<uerg. aen. 10.593>	prodidit aut uanae uertere ex hostibus umbrae
<uerg. aen. 10.594>	ipse rotis saliens iuga deseris." haec ita fatus
<uerg. aen. 10.595>	arripuit biiugos; frater tendebat inertis
<uerg. aen. 10.596>	infelix palmas curru delapsus eodem
<uerg. aen. 10.597>	"per te per qui te talem genuere parentes
<uerg. aen. 10.598>	uir troiane sine hanc animam et miserere precantis."
<uerg. aen. 10.599>	pluribus oranti aeneas "haud talia dudum
<uerg. aen. 10.600>	dicta dabas. morere et fratrem ne desere frater."
<uerg. aen. 10.601>	tum latebras animae pectus mucrone recludit.
<uerg. aen. 10.602>	talia per campos edebat funera ductor
<uerg. aen. 10.603>	dardanius torrentis aquae uel turbinis atri
<uerg. aen. 10.604>	more furens. tandem erumpunt et castra relinquunt
<uerg. aen. 10.605>	ascanius puer et nequiquam obsessa iuuentus.
<uerg. aen. 10.606>	iunonem interea compellat iuppiter ultro
<uerg. aen. 10.607>	"o germana mihi atque eadem gratissima coniunx
<uerg. aen. 10.608>	ut rebare uenus nec te sententia fallit
<uerg. aen. 10.609>	troianas sustentat opes non uiuida bello
<uerg. aen. 10.610>	dextra uiris animusque ferox patiensque pericli."
<uerg. aen. 10.611>	cui iuno summissa "quid o pulcherrime coniunx
<uerg. aen. 10.612>	sollicitas aegram et tua tristia dicta timentem
<uerg. aen. 10.613>	si mihi quae quondam fuerat quamque esse decebat
<uerg. aen. 10.614>	uis in amore foret non hoc mihi namque negares
<uerg. aen. 10.615>	omnipotens quin et pugnae subducere turnum
<uerg. aen. 10.616>	et dauno possem incolumem seruare parenti.
<uerg. aen. 10.617>	nunc pereat teucrisque pio det sanguine poenas.
<uerg. aen. 10.618>	ille tamen nostra deducit origine nomen
<uerg. aen. 10.619>	pilumnusque illi quartus pater et tua larga
<uerg. aen. 10.620>	saepe manu multisque onerauit limina donis."
<uerg. aen. 10.621>	cui rex aetherii breuiter sic fatur olympi
<uerg. aen. 10.622>	"si mora praesentis leti tempusque caduco
<uerg. aen. 10.623>	oratur iuueni meque hoc ita ponere sentis
<uerg. aen. 10.624>	tolle fuga turnum atque instantibus eripe fatis
<uerg. aen. 10.625>	hactenus indulsisse uacat. sin altior istis
<uerg. aen. 10.626>	sub precibus uenia ulla latet totumque moueri
<uerg. aen. 10.627>	mutariue putas bellum spes pascis inanis."
<uerg. aen. 10.628>	et iuno adlacrimans "quid si quae uoce grauaris
<uerg. aen. 10.629>	mente dares atque haec turno rata uita maneret
<uerg. aen. 10.630>	nunc manet insontem grauis exitus aut ego ueri
<uerg. aen. 10.631>	uana feror. quod ut o potius formidine falsa
<uerg. aen. 10.632>	ludar et in melius tua qui potes orsa reflectas!"
<uerg. aen. 10.633>	haec ubi dicta dedit caelo se protinus alto
<uerg. aen. 10.634>	misit agens hiemem nimbo succincta per auras
<uerg. aen. 10.635>	iliacamque aciem et laurentia castra petiuit.
<uerg. aen. 10.636>	tum dea nube caua tenuem sine uiribus umbram
<uerg. aen. 10.637>	in faciem aeneae uisu mirabile monstrum
<uerg. aen. 10.638>	dardaniis ornat telis clipeumque iubasque
<uerg. aen. 10.639>	diuini adsimulat capitis dat inania uerba
<uerg. aen. 10.640>	dat sine mente sonum gressusque effingit euntis
<uerg. aen. 10.641>	morte obita qualis fama est uolitare figuras
<uerg. aen. 10.642>	aut quae sopitos deludunt somnia sensus.
<uerg. aen. 10.643>	at primas laeta ante acies exsultat imago
<uerg. aen. 10.644>	inritatque uirum telis et uoce lacessit.
<uerg. aen. 10.645>	instat cui turnus stridentemque eminus hastam
<uerg. aen. 10.646>	conicit illa dato uertit uestigia tergo.
<uerg. aen. 10.647>	tum uero aenean auersum ut cedere turnus
<uerg. aen. 10.648>	credidit atque animo spem turbidus hausit inanem
<uerg. aen. 10.649>	"quo fugis aenea thalamos ne desere pactos;
<uerg. aen. 10.650>	hac dabitur dextra tellus quaesita per undas."
<uerg. aen. 10.651>	talia uociferans sequitur strictumque coruscat
<uerg. aen. 10.652>	mucronem nec ferre uidet sua gaudia uentos.
<uerg. aen. 10.653>	forte ratis celsi coniuncta crepidine saxi
<uerg. aen. 10.654>	expositis stabat scalis et ponte parato
<uerg. aen. 10.655>	qua rex clusinis aduectus osinius oris.
<uerg. aen. 10.656>	huc sese trepida aeneae fugientis imago
<uerg. aen. 10.657>	conicit in latebras; nec turnus segnior instat
<uerg. aen. 10.658>	exsuperatque moras et pontis transilit altos.
<uerg. aen. 10.659>	uix proram attigerat rumpit saturnia funem
<uerg. aen. 10.660>	auolsamque rapit reuoluta per aequora nauem.
<uerg. aen. 10.661>	illum autem aeneas absentem in praelia poscit;
<uerg. aen. 10.662>	obuia multa uirum demittit corpora morti
<uerg. aen. 10.663>	tum leuis haud ultra latebras iam quaerit imago
<uerg. aen. 10.664>	sed sublime uolans nubi se immiscuit atrae.
<uerg. aen. 10.665>	cum turnum medio interea fert aequore turbo.
<uerg. aen. 10.666>	respicit ignarus rerum ingratusque salutis
<uerg. aen. 10.667>	et duplicis cum uoce manus ad sidera tendit
<uerg. aen. 10.668>	"omnipotens genitor tanton me crimine dignum
<uerg. aen. 10.669>	duxisti et talis uoluisti expendere poenas
<uerg. aen. 10.670>	quo feror unde abii quae me fuga quemue reducit
<uerg. aen. 10.671>	laurentisne iterum muros aut castra uidebo
<uerg. aen. 10.672>	quid manus illa uirum qui me meaque arma secuti
<uerg. aen. 10.673>	quosne (nefas) omnis infanda in morte reliqui
<uerg. aen. 10.674>	et nunc palantis uideo gemitumque cadentum
<uerg. aen. 10.675>	accipio! quid ago aut quae iam satis ima dehiscat
<uerg. aen. 10.676>	terra mihi uos o potius miserescite uenti
<uerg. aen. 10.677>	in rupes in saxa uolens uos turnus adoro
<uerg. aen. 10.678>	ferte ratem saeuisque uadis immittite syrtis
<uerg. aen. 10.679>	quo neque me rutuli nec conscia fama sequatur."
<uerg. aen. 10.680>	haec memorans animo nunc huc nunc fluctuat illuc
<uerg. aen. 10.681>	an sese mucrone ob tantum dedecus amens
<uerg. aen. 10.682>	induat et crudum per costas exigat ensem
<uerg. aen. 10.683>	fluctibus an iaciat mediis et litora nando
<uerg. aen. 10.684>	curua petat teucrumque iterum se reddat in arma.
<uerg. aen. 10.685>	ter conatus utramque uiam ter maxima iuno
<uerg. aen. 10.686>	continuit iuuenemque animi miserata repressit.
<uerg. aen. 10.687>	labitur alta secans fluctuque aestuque secundo
<uerg. aen. 10.688>	et patris antiquam dauni defertur ad urbem.
<uerg. aen. 10.689>	at iouis interea monitis mezentius ardens
<uerg. aen. 10.690>	succedit pugnae teucrosque inuadit ouantis.
<uerg. aen. 10.691>	concurrunt tyrrhenae acies atque omnibus uni
<uerg. aen. 10.692>	uni odiisque uiro telisque frequentibus instant.
<uerg. aen. 10.693>	ille uelut rupes uastum quae prodit in aequor
<uerg. aen. 10.694>	obuia uentorum furiis expostaque ponto
<uerg. aen. 10.695>	uim cunctam atque minas perfert caelique marisque
<uerg. aen. 10.696>	ipsa immota manens prolem dolichaonis hebrum
<uerg. aen. 10.697>	sternit humi cum quo latagum palmumque fugacem
<uerg. aen. 10.698>	sed latagum saxo atque ingenti fragmine montis
<uerg. aen. 10.699>	occupat os faciemque aduersam poplite palmum
<uerg. aen. 10.700>	succiso uolui segnem sinit armaque lauso
<uerg. aen. 10.701>	donat habere umeris et uertice figere cristas.
<uerg. aen. 10.702>	nec non euanthen phrygium paridisque mimanta
<uerg. aen. 10.703>	aequalem comitemque una quem nocte theano
<uerg. aen. 10.704>	in lucem genitori amyco dedit et face praegnans
<uerg. aen. 10.705>	cisseis regina parin creat urbe paterna
<uerg. aen. 10.706>	occubat ignarum laurens habet ora mimanta.
<uerg. aen. 10.707>	ac uelut ille canum morsu de montibus altis
<uerg. aen. 10.708>	actus aper multos uesulus quem pinifer annos
<uerg. aen. 10.709>	defendit multosue palus laurentia silua
<uerg. aen. 10.710>	pastus harundinea postquam inter retia uentum est
<uerg. aen. 10.711>	substitit infremuitque ferox et inhorruit armos
<uerg. aen. 10.712>	nec cuiquam irasci propiusque accedere uirtus
<uerg. aen. 10.713>	sed iaculis tutisque procul clamoribus instant;
<uerg. aen. 10.714>	haud aliter iustae quibus est mezentius irae
<uerg. aen. 10.715>	non ulli est animus stricto concurrere ferro;
<uerg. aen. 10.716>	missilibus longe et uasto clamore lacessunt
<uerg. aen. 10.717>	ille autem impauidus partis cunctatur in omnis
<uerg. aen. 10.718>	dentibus infrendens et tergo decutit hastas.
<uerg. aen. 10.719>	uenerat antiquis corythi de finibus acron
<uerg. aen. 10.720>	graius homo infectos linquens profugus hymenaeos.
<uerg. aen. 10.721>	hunc ubi miscentem longe media agmina uidit
<uerg. aen. 10.722>	purpureum pennis et pactae coniugis ostro
<uerg. aen. 10.723>	impastus stabula alta leo ceu saepe peragrans
<uerg. aen. 10.724>	suadet enim uesana fames si forte fugacem
<uerg. aen. 10.725>	conspexit capream aut surgentem in cornua ceruum
<uerg. aen. 10.726>	gaudet hians immane comasque arrexit et haeret
<uerg. aen. 10.727>	uisceribus super accumbens lauit inproba taeter
<uerg. aen. 10.728>	ora cruor
<uerg. aen. 10.729>	sic ruit in densos alacer mezentius hostis.
<uerg. aen. 10.730>	sternitur infelix acron et calcibus atram
<uerg. aen. 10.731>	tundit humum expirans infractaque tela cruentat.
<uerg. aen. 10.732>	atque idem fugientem haud est dignatus oroden
<uerg. aen. 10.733>	sternere nec iacta caecum dare cuspide uolnus
<uerg. aen. 10.734>	obuius aduersoque occurrit seque uiro uir
<uerg. aen. 10.735>	contulit haud furto melior sed fortibus armis.
<uerg. aen. 10.736>	tum super abiectum posito pede nixus et hasta
<uerg. aen. 10.737>	"pars belli haud temnenda uiri iacet altus orodes."
<uerg. aen. 10.738>	conclamant socii laetum paeana secuti.
<uerg. aen. 10.739>	ille autem exspirans "non me quicumque es inulto
<uerg. aen. 10.740>	uictor nec longum laetabere te quoque fata
<uerg. aen. 10.741>	prospectant paria atque eadem mox arua tenebis."
<uerg. aen. 10.742>	ad quae subridens mixta mezentius ira
<uerg. aen. 10.743>	"nunc morere. ast de me diuom pater atque hominum rex
<uerg. aen. 10.744>	uiderit." hoc dicens eduxit corpore telum
<uerg. aen. 10.745>	olli dura quies oculos et ferreus urget
<uerg. aen. 10.746>	somnus in aeternam clauduntur lumina noctem.
<uerg. aen. 10.747>	caedicus alcathoum obtruncat sacrator hydaspen
<uerg. aen. 10.748>	partheniumque rapo et praedurum uiribus orsen
<uerg. aen. 10.749>	messapus croniumque lycaoniumque erichaeten
<uerg. aen. 10.750>	illum infrenis equi lapsu tellure iacentem
<uerg. aen. 10.751>	hunc peditem. pedes et lycius processerat agis
<uerg. aen. 10.752>	quem tamen haud expers ualerus uirtutis auitae
<uerg. aen. 10.753>	deicit; at thronium salius saliumque nealces
<uerg. aen. 10.754>	insidiis iaculo et longe fallente sagitta.
<uerg. aen. 10.755>	iam grauis aequabat luctus et mutua mauors
<uerg. aen. 10.756>	funera caedebant pariter pariterque ruebant
<uerg. aen. 10.757>	uictores uictique neque his fuga nota neque illis.
<uerg. aen. 10.758>	di iouis in tectis iram miserantur inanem
<uerg. aen. 10.759>	amborum et tantos mortalibus esse labores
<uerg. aen. 10.760>	hinc uenus hinc contra spectat saturnia iuno
<uerg. aen. 10.761>	pallida tisiphone media inter milia saeuit.
<uerg. aen. 10.762>	at uero ingentem quatiens mezentius hastam
<uerg. aen. 10.763>	turbidus ingreditur campo. quam magnus orion
<uerg. aen. 10.764>	cum pedes incedit medii per maxima nerei
<uerg. aen. 10.765>	stagna uiam scindens umero supereminet undas
<uerg. aen. 10.766>	aut summis referens annosam montibus ornum
<uerg. aen. 10.767>	ingrediturque solo et caput inter nubila condit
<uerg. aen. 10.768>	talis se uastis infert mezentius armis.
<uerg. aen. 10.769>	huic contra aeneas speculatus in agmine longo
<uerg. aen. 10.770>	obuius ire parat. manet imperterritus ille
<uerg. aen. 10.771>	hostem magnanimum opperiens et mole sua stat;
<uerg. aen. 10.772>	atque oculis spatium emensus quantum satis hastae
<uerg. aen. 10.773>	"dextra mihi deus et telum quod missile libro
<uerg. aen. 10.774>	nunc adsint! uoueo praedonis corpore raptis
<uerg. aen. 10.775>	indutum spoliis ipsum te lause tropaeum
<uerg. aen. 10.776>	aeneae." dixit stridentemque eminus hastam
<uerg. aen. 10.777>	iecit; at illa uolans clipeo est excussa proculque
<uerg. aen. 10.778>	egregium antoren latus inter et ilia figit
<uerg. aen. 10.779>	herculis antoren comitem qui missus ab argis
<uerg. aen. 10.780>	haeserat euandro atque itala consederat urbe.
<uerg. aen. 10.781>	sternitur infelix alieno uolnere caelumque
<uerg. aen. 10.782>	aspicit et dulcis moriens reminiscitur argos
<uerg. aen. 10.783>	tum pius aeneas hastam iacit illa per orbem
<uerg. aen. 10.784>	aere cauum triplici per linea terga tribusque
<uerg. aen. 10.785>	transit intextum tauris opus imaque sedit
<uerg. aen. 10.786>	inguine sed uiris haud pertulit. ocius ensem
<uerg. aen. 10.787>	aeneas uiso tyrrheni sanguine laetus
<uerg. aen. 10.788>	eripit a femine et trepidanti feruidus instat.
<uerg. aen. 10.789>	ingemuit cari grauiter genitoris amore
<uerg. aen. 10.790>	ut uidit lausus lacrimaeque per ora uolutae.
<uerg. aen. 10.791>	hic mortis durae casum tuaque optima facta
<uerg. aen. 10.792>	siqua fidem tanto est operi latura uetustas
<uerg. aen. 10.793>	non equidem nec te iuuenis memorande silebo.
<uerg. aen. 10.794>	ille pedem referens et inutilis inque ligatus
<uerg. aen. 10.795>	cedebat clipeoque inimicum hastile trahebat
<uerg. aen. 10.796>	prorupit iuuenis seseque immiscuit armis
<uerg. aen. 10.797>	iamque adsurgentis dextra plagamque ferentis
<uerg. aen. 10.798>	aeneae subiit mucronem ipsumque morando
<uerg. aen. 10.799>	sustinuit.  socii magno clamore sequuntur
<uerg. aen. 10.800>	dum genitor nati parma protectus abiret
<uerg. aen. 10.801>	telaque coniciunt proturbantque eminus hostem
<uerg. aen. 10.802>	missilibus. furit aeneas tectusque tenet se.
<uerg. aen. 10.803>	ac uelut effusa siquando grandine nimbi
<uerg. aen. 10.804>	praecipitant omnis campis diffugit arator
<uerg. aen. 10.805>	omnis et agricola et tuta latet arce uiator
<uerg. aen. 10.806>	aut amnis ripis aut alti fornice saxi
<uerg. aen. 10.807>	dum pluit in terris ut possint sole reducto
<uerg. aen. 10.808>	exercere diem sic obrutus undique telis
<uerg. aen. 10.809>	aeneas nubem belli dum detonet omnis
<uerg. aen. 10.810>	sustinet et lausum increpitat lausoque minatur
<uerg. aen. 10.811>	"quo moriture ruis maioraque uiribus audes
<uerg. aen. 10.812>	fallit te incautum pietas tua." nec minus ille
<uerg. aen. 10.813>	exsultat demens; saeuae iamque altius irae
<uerg. aen. 10.814>	dardanio surgunt ductori extremaque lauso
<uerg. aen. 10.815>	parcae fila legunt ualidum namque exigit ensem
<uerg. aen. 10.816>	per medium aeneas iuuenem totumque recondit.
<uerg. aen. 10.817>	transiit et parmam mucro leuia arma minacis
<uerg. aen. 10.818>	et tunicam molli mater quam neuerat auro
<uerg. aen. 10.819>	impleuitque sinum sanguis; tum uita per auras
<uerg. aen. 10.820>	concessit maesta ad manis corpusque reliquit.
<uerg. aen. 10.821>	at uero ut uoltum uidit morientis et ora
<uerg. aen. 10.822>	ora modis anchisiades pallentia miris
<uerg. aen. 10.823>	ingemuit miserans grauiter dextramque tetendit
<uerg. aen. 10.824>	et mentem patriae subiit pietatis imago.
<uerg. aen. 10.825>	"quid tibi nunc miserande puer pro laudibus istis
<uerg. aen. 10.826>	quid pius aeneas tanta dabit indole dignum
<uerg. aen. 10.827>	arma quibus laetatus habe tua teque parentum
<uerg. aen. 10.828>	manibus et cineri siqua est ea cura remitto.
<uerg. aen. 10.829>	hoc tamen infelix miseram solabere mortem
<uerg. aen. 10.830>	aeneae magni dextra cadis." increpat ultro
<uerg. aen. 10.831>	cunctantis socios et terra subleuat ipsum
<uerg. aen. 10.832>	sanguine turpantem comptos de more capillos.
<uerg. aen. 10.833>	interea genitor tiberini ad fluminis undam
<uerg. aen. 10.834>	uolnera siccabat lymphis corpusque leuabat
<uerg. aen. 10.835>	arboris adclinis trunco. procul aerea ramis
<uerg. aen. 10.836>	dependet galea et prato grauia arma quiescunt.
<uerg. aen. 10.837>	stant lecti circum iuuenes ipse aeger anhelans
<uerg. aen. 10.838>	colla fouet fusus propexam in pectore barbam;
<uerg. aen. 10.839>	multa super lauso rogitat multumque remittit
<uerg. aen. 10.840>	qui reuocent maestique ferant mandata parentis.
<uerg. aen. 10.841>	at lausum socii exanimem super arma ferebant
<uerg. aen. 10.842>	flentes ingentem atque ingenti uolnere uictum.
<uerg. aen. 10.843>	agnouit longe gemitum praesaga mali mens
<uerg. aen. 10.844>	canitiem multo deformat puluere et ambas
<uerg. aen. 10.845>	ad caelum tendit palmas et corpore inhaeret.
<uerg. aen. 10.846>	"tantane me tenuit uiuendi nate uoluptas
<uerg. aen. 10.847>	ut pro me hostili paterer succedere dextrae
<uerg. aen. 10.848>	quem genui tuane haec genitor per uolnera seruor
<uerg. aen. 10.849>	morte tua uiuens heu nunc misero mihi demum
<uerg. aen. 10.850>	exitium infelix nunc alte uolnus adactum!
<uerg. aen. 10.851>	idem ego nate tuum maculaui crimine nomen
<uerg. aen. 10.852>	pulsus ob inuidiam solio sceptrisque paternis.
<uerg. aen. 10.853>	debueram patriae poenas odiisque meorum
<uerg. aen. 10.854>	omnis per mortis animam sontem ipse dedissem!
<uerg. aen. 10.855>	nunc uiuo neque adhuc homines lucemque relinquo.
<uerg. aen. 10.856>	sed linquam." simul hoc dicens attollit in aegrum
<uerg. aen. 10.857>	se femur et quamuis dolor alto uolnere tardet
<uerg. aen. 10.858>	haud deiectus equum duci iubet. hoc decus illi
<uerg. aen. 10.859>	hoc solamen erat; bellis hoc uictor abibat
<uerg. aen. 10.860>	omnibus. adloquitur maerentem et talibus infit
<uerg. aen. 10.861>	"rhaebe diu res siqua diu mortalibus ulla est
<uerg. aen. 10.862>	uiximus. aut hodie uictor spolia illa cruenti
<uerg. aen. 10.863>	et caput aeneae referes lausique dolorum
<uerg. aen. 10.864>	ultor eris mecum aut aperit si nulla uiam uis
<uerg. aen. 10.865>	occumbes pariter; neque enim fortissime credo
<uerg. aen. 10.866>	iussa aliena pati et dominos dignabere teucros."
<uerg. aen. 10.867>	dixit et exceptus tergo consueta locauit
<uerg. aen. 10.868>	membra manusque ambas iaculis onerauit acutis
<uerg. aen. 10.869>	aere caput fulgens cristaque hirsutus equina.
<uerg. aen. 10.870>	sic cursum in medios rapidus dedit aestuat ingens
<uerg. aen. 10.871>	uno in corde pudor mixtoque insania luctu
<uerg. aen. 10.872>	[et furiis agitatus amor et conscia uirtus.]
<uerg. aen. 10.873>	atque hic aenean magna ter uoce uocauit.
<uerg. aen. 10.874>	aeneas agnouit enim laetusque precatur
<uerg. aen. 10.875>	"sic pater ille deum faciat sic altus apollo
<uerg. aen. 10.876>	incipias conferre manum."
<uerg. aen. 10.877>	tantum effatus et infesta subit obuius hasta.
<uerg. aen. 10.878>	ille autem "quid me erepto saeuissime nato
<uerg. aen. 10.879>	terres haec uia sola fuit qua perdere posses.
<uerg. aen. 10.880>	nec mortem horremus nec diuom parcimus ulli.
<uerg. aen. 10.881>	desine nam uenio moriturus et haec tibi porto
<uerg. aen. 10.882>	dona prius." dixit telumque intorsit in hostem;
<uerg. aen. 10.883>	inde aliud super atque aliud figitque uolatque
<uerg. aen. 10.884>	ingenti gyro sed sustinet aureus umbo.
<uerg. aen. 10.885>	ter circum adstantem laeuos equitauit in orbes
<uerg. aen. 10.886>	tela manu iaciens ter secum trous heros
<uerg. aen. 10.887>	immanem aerato circumfert tegmine siluam.
<uerg. aen. 10.888>	inde ubi tot traxisse moras tot spicula taedet
<uerg. aen. 10.889>	uellere et urgetur pugna congressus iniqua
<uerg. aen. 10.890>	multa mouens animo iam tandem erumpit et inter
<uerg. aen. 10.891>	bellatoris equi caua tempora conicit hastam.
<uerg. aen. 10.892>	tollit se arrectum quadrupes et calcibus auras
<uerg. aen. 10.893>	uerberat effusumque equitem super ipse secutus
<uerg. aen. 10.894>	implicat eiectoque incumbit cernuus armo.
<uerg. aen. 10.895>	clamore incendunt caelum troesque latinique.
<uerg. aen. 10.896>	aduolat aeneas uaginaque eripit ensem
<uerg. aen. 10.897>	et super haec "ubi nunc mezentius acer et illa
<uerg. aen. 10.898>	effera uis animi "contra tyrrhenus ut auras
<uerg. aen. 10.899>	suspiciens hausit caelum mentemque recepit
<uerg. aen. 10.900>	"hostis amare quid increpitas mortemque minaris
<uerg. aen. 10.901>	nullum in caede nefas nec sic ad proelia ueni
<uerg. aen. 10.902>	nec tecum meus haec pepigit mihi foedera lausus.
<uerg. aen. 10.903>	unum hoc per siqua est uictis uenia hostibus oro
<uerg. aen. 10.904>	corpus humo patiare tegi. scio acerba meorum
<uerg. aen. 10.905>	circumstare odia hunc oro defende furorem
<uerg. aen. 10.906>	et me consortem nati concede sepulchro."
<uerg. aen. 10.907>	haec loquitur iuguloque haud inscius accipit ensem
<uerg. aen. 10.908>	undantique animam diffundit in arua cruore.

<uerg. aen. 11.1>	oceanum interea surgens aurora reliquit
<uerg. aen. 11.2>	aeneas quamquam et sociis dare tempus humandis
<uerg. aen. 11.3>	praecipitant curae turbataque funere mens est
<uerg. aen. 11.4>	uota deum primo uictor soluebat eoo.
<uerg. aen. 11.5>	ingentem quercum decisis undique ramis
<uerg. aen. 11.6>	constituit tumulo fulgentiaque induit arma
<uerg. aen. 11.7>	mezenti ducis exuuias tibi magne tropaeum
<uerg. aen. 11.8>	bellipotens aptat rorantis sanguine cristas
<uerg. aen. 11.9>	telaque trunca uiri et bis sex thoraca petitum
<uerg. aen. 11.10>	perfossumque locis clipeumque ex aere sinistrae
<uerg. aen. 11.11>	subligat atque ensem collo suspendit eburnum.
<uerg. aen. 11.12>	tum socios namque omnis eum stipata tegebat
<uerg. aen. 11.13>	turba ducum sic incipiens hortatur ouantis
<uerg. aen. 11.14>	"maxima res effecta uiri; timor omnis abesto
<uerg. aen. 11.15>	quod superest haec sunt spolia et de rege superbo
<uerg. aen. 11.16>	primitiae manibusque meis mezentius hic est.
<uerg. aen. 11.17>	nunc iter ad regem nobis murosque latinos.
<uerg. aen. 11.18>	arma parate animis et spe praesumite bellum
<uerg. aen. 11.19>	nequa mora ignaros ubi primum uellere signa
<uerg. aen. 11.20>	adnuerint superi pubemque educere castris
<uerg. aen. 11.21>	impediat segnisue metu sententia tardet.
<uerg. aen. 11.22>	interea socios inhumataque corpora terrae
<uerg. aen. 11.23>	mandemus qui solus honos acheronte sub imo est.
<uerg. aen. 11.24>	ite" ait "egregias animas quae sanguine nobis
<uerg. aen. 11.25>	hanc patriam peperere suo decorate supremis
<uerg. aen. 11.26>	muneribus maestamque euandri primus ad urbem
<uerg. aen. 11.27>	mittatur pallas quem non uirtutis egentem
<uerg. aen. 11.28>	abstulit atra dies et funere mersit acerbo."
<uerg. aen. 11.29>	sic ait inlacrimans recipitque ad limina gressum
<uerg. aen. 11.30>	corpus ubi exanimi positum pallantis acoetes
<uerg. aen. 11.31>	seruabat senior qui parrhasio euandro
<uerg. aen. 11.32>	armiger ante fuit sed non felicibus aeque
<uerg. aen. 11.33>	tum comes auspiciis caro datus ibat alumno.
<uerg. aen. 11.34>	circum omnis famulumque manus troianaque turba
<uerg. aen. 11.35>	et maestum iliades crinem de more solutae.
<uerg. aen. 11.36>	ut uero aeneas foribus sese intulit altis
<uerg. aen. 11.37>	ingentem gemitum tunsis ad sidera tollunt
<uerg. aen. 11.38>	pectoribus maestoque immugit regia luctu.
<uerg. aen. 11.39>	ipse caput niuei fultum pallantis et ora
<uerg. aen. 11.40>	ut uidit leuique patens in pectore uulnus
<uerg. aen. 11.41>	cuspidis ausoniae lacrimis ita fatur obortis.
<uerg. aen. 11.42>	"tene" inquit "miserande puer cum laeta ueniret
<uerg. aen. 11.43>	inuidit fortuna mihi ne regna uideres
<uerg. aen. 11.44>	nostra neque ad sedes uictor ueherere paternas
<uerg. aen. 11.45>	non haec euandro de te promissa parenti
<uerg. aen. 11.46>	discedens dederam cum me complexus euntem
<uerg. aen. 11.47>	mitteret in magnum imperium metuensque moneret
<uerg. aen. 11.48>	acris esse uiros cum dura proelia gente.
<uerg. aen. 11.49>	et nunc ille quidem spe multum captus inani
<uerg. aen. 11.50>	fors et uota facit cumulatque altaria donis
<uerg. aen. 11.51>	nos iuuenem exanimum et nil iam caelestibus ullis
<uerg. aen. 11.52>	debentem uano maesti comitamur honore.
<uerg. aen. 11.53>	infelix nati funus crudele uidebis!
<uerg. aen. 11.54>	hi nostri reditus expectatique triumphi!
<uerg. aen. 11.55>	haec mea magna fides! at non euandre pudendis
<uerg. aen. 11.56>	uulneribus pulsum adspicies nec sospite dirum
<uerg. aen. 11.57>	optabis nato funus pater. ei mihi quantum
<uerg. aen. 11.58>	praesidium ausonia et quantum tu perdis iule!"
<uerg. aen. 11.59>	haec ubi defleuit tolli miserabile corpus
<uerg. aen. 11.60>	imperat et toto lectos ex agmine mittit
<uerg. aen. 11.61>	mille uiros qui supremum comitentur honorem
<uerg. aen. 11.62>	intersintque patris lacrimis solacia luctus
<uerg. aen. 11.63>	exigua ingentis misero sed debita patri.
<uerg. aen. 11.64>	haud segnes alii crates et molle feretrum
<uerg. aen. 11.65>	arbuteis texunt uirgis et uimine querno
<uerg. aen. 11.66>	exstructosque toros obtentu frondis inumbrant.
<uerg. aen. 11.67>	hic iuuenem agresti sublimem stramine ponunt
<uerg. aen. 11.68>	qualem uirgineo demessum pollice florem
<uerg. aen. 11.69>	seu mollis uiolae seu languentis hyacinthi
<uerg. aen. 11.70>	cui neque fulgor adhuc necdum sua forma recessit
<uerg. aen. 11.71>	non iam mater alit tellus uiresque ministrat.
<uerg. aen. 11.72>	tum geminas uestes auroque ostroque rigentis
<uerg. aen. 11.73>	extulit aeneas quas illi laeta laborum
<uerg. aen. 11.74>	ipsa suis quondam manibus sidonia dido
<uerg. aen. 11.75>	fecerat et tenui telas discreuerat auro.
<uerg. aen. 11.76>	harum unam iuueni supremum maestus honorem
<uerg. aen. 11.77>	induit arsurasque comas obnubit amictu
<uerg. aen. 11.78>	multaque praeterea laurentis praemia pugnae
<uerg. aen. 11.79>	aggerat et longo praedam iubet ordine duci.
<uerg. aen. 11.80>	addit equos et tela quibus spoliauerat hostem.
<uerg. aen. 11.81>	uinxerat et post terga manus quos mitteret umbris
<uerg. aen. 11.82>	inferias caeso sparsuros sanguine flammas
<uerg. aen. 11.83>	indutosque iubet truncos hostilibus armis
<uerg. aen. 11.84>	ipsos ferre duces inimicaque nomina figi.
<uerg. aen. 11.85>	ducitur infelix aeuo confectus acoetes
<uerg. aen. 11.86>	pectora nunc foedans pugnis nunc unguibus ora
<uerg. aen. 11.87>	sternitur et toto proiectus corpore terrae.~.~.
<uerg. aen. 11.88>	ducunt et rutulo perfusos sanguine currus.
<uerg. aen. 11.89>	post bellator equus positis insignibus aethon
<uerg. aen. 11.90>	it lacrimans guttisque umectat grandibus ora.
<uerg. aen. 11.91>	hastam alii galeamque ferunt nam cetera turnus
<uerg. aen. 11.92>	uictor habet. tum maesta phalanx teucrique sequuntur
<uerg. aen. 11.93>	tyrrhenique omnes et uersis arcades armis.
<uerg. aen. 11.94>	postquam omnis longe comitum praecesserat ordo
<uerg. aen. 11.95>	substitit aeneas gemituque haec addidit alto
<uerg. aen. 11.96>	"nos alias hinc ad lacrimas eadem horrida belli
<uerg. aen. 11.97>	fata uocant salue aeternum mihi maxime palla
<uerg. aen. 11.98>	aeternumque uale." nec plura effatus ad altos
<uerg. aen. 11.99>	tendebat muros gressumque in castra ferebat.
<uerg. aen. 11.100>	iamque oratores aderant ex urbe latina
<uerg. aen. 11.101>	uelati ramis oleae ueniamque rogantes
<uerg. aen. 11.102>	corpora per campos ferro quae fusa iacebant
<uerg. aen. 11.103>	redderet ac tumulo sineret succedere terrae;
<uerg. aen. 11.104>	nullum cum uictis certamen et aethere cassis;
<uerg. aen. 11.105>	parceret hospitibus quondam socerisque uocatis.
<uerg. aen. 11.106>	quos bonus aeneas haud aspernanda precantis
<uerg. aen. 11.107>	prosequitur uenia et uerbis haec insuper addit
<uerg. aen. 11.108>	"quaenam uos tanto fortuna indigna latini
<uerg. aen. 11.109>	implicuit bello qui nos fugiatis amicos
<uerg. aen. 11.110>	pacem me exanimis et martis sorte peremptis
<uerg. aen. 11.111>	oratis equidem et uiuis concedere uellem.
<uerg. aen. 11.112>	nec ueni nisi fata locum sedemque dedissent
<uerg. aen. 11.113>	nec bellum cum gente gero rex nostra reliquit
<uerg. aen. 11.114>	hospitia et turni potius se credidit armis.
<uerg. aen. 11.115>	aequius huic turnum fuerat se opponere morti.
<uerg. aen. 11.116>	si bellum finire manu si pellere teucros
<uerg. aen. 11.117>	apparat his mecum decuit concurrere telis
<uerg. aen. 11.118>	uixet cui uitam deus aut sua dextra dedisset.
<uerg. aen. 11.119>	nunc ite et miseris supponite ciuibus ignem."
<uerg. aen. 11.120>	dixerat aeneas. illi obstipuere silentes
<uerg. aen. 11.121>	conuersique oculos inter se atque ora tenebant.
<uerg. aen. 11.122>	tum senior semperque odiis et crimine drances
<uerg. aen. 11.123>	infensus iuueni turno sic ore uicissim
<uerg. aen. 11.124>	orsa refert "o fama ingens ingentior armis
<uerg. aen. 11.125>	uir troiane quibus caelo te laudibus aequem
<uerg. aen. 11.126>	iustitiaene prius mirer belline laborum
<uerg. aen. 11.127>	nos uero haec patriam grati referemus ad urbem
<uerg. aen. 11.128>	et te siqua uiam dederit fortuna latino
<uerg. aen. 11.129>	iungemus regi quaerat sibi foedera turnus.
<uerg. aen. 11.130>	quin et fatalis murorum attollere moles
<uerg. aen. 11.131>	saxaque subuectare umeris troiana iuuabit."
<uerg. aen. 11.132>	dixerat haec unoque omnes eadem ore fremebant.
<uerg. aen. 11.133>	bis senos pepigere dies et pace sequestra
<uerg. aen. 11.134>	per siluas teucri mixtique inpune latini
<uerg. aen. 11.135>	errauere iugis.  ferro sonat alta bipenni
<uerg. aen. 11.136>	fraxinus euertunt actas ad sidera pinus
<uerg. aen. 11.137>	robora nec cuneis et olentem scindere cedrum
<uerg. aen. 11.138>	nec plaustris cessant uectare gementibus ornos.
<uerg. aen. 11.139>	et iam fama uolans tanti praenuntia luctus
<uerg. aen. 11.140>	euandrum euandrique domos et moenia replet
<uerg. aen. 11.141>	quae modo uictorem latio pallanta ferebat.
<uerg. aen. 11.142>	arcades ad portas ruere et de more uetusto
<uerg. aen. 11.143>	funereas rapuere faces; lucet uia longo
<uerg. aen. 11.144>	ordine flammarum et late discriminat agros.
<uerg. aen. 11.145>	contra turba phrygum ueniens plangentia iungit
<uerg. aen. 11.146>	agmina. quae postquam matres succedere tectis
<uerg. aen. 11.147>	uiderunt maestam incendunt clamoribus urbem.
<uerg. aen. 11.148>	at non euandrum potis est uis ulla tenere
<uerg. aen. 11.149>	sed uenit in medios. feretro pallanta reposto
<uerg. aen. 11.150>	procubuit super atque haeret lacrimansque gemensque
<uerg. aen. 11.151>	et uia uix tandem uocis laxata dolore est.
<uerg. aen. 11.152>	"non haec o palla dederas promissa parenti
<uerg. aen. 11.153>	cautius ut saeuo uelles te credere marti;
<uerg. aen. 11.154>	haud ignarus eram quantum noua gloria in armis
<uerg. aen. 11.155>	et praedulce decus primo certamine posset.
<uerg. aen. 11.156>	primitiae iuuenis miserae bellique propinqui
<uerg. aen. 11.157>	dura rudimenta et nulli exaudita deorum
<uerg. aen. 11.158>	uota precesque meae! tuque o sanctissima coniunx
<uerg. aen. 11.159>	felix morte tua neque in hunc seruata dolorem!
<uerg. aen. 11.160>	contra ego uiuendo uici mea fata superstes
<uerg. aen. 11.161>	restarem ut genitor. troum socia arma secutum
<uerg. aen. 11.162>	obruerent rutuli telis! animam ipse dedissem
<uerg. aen. 11.163>	atque haec pompa domum me non pallanta referret
<uerg. aen. 11.164>	nec uos arguerim teucri nec foedera nec quas
<uerg. aen. 11.165>	iunximus hospitio dextras sors ista senectae
<uerg. aen. 11.166>	debita erat nostrae. quod si immatura manebat
<uerg. aen. 11.167>	mors natum caesis uolscorum milibus ante
<uerg. aen. 11.168>	ducentem in latium teucros cecidisse iuuabit.
<uerg. aen. 11.169>	quin ego non alio digner te funere palla
<uerg. aen. 11.170>	quam pius aeneas [et quam magni phryges et quam
<uerg. aen. 11.171>	tyrrhenique duces tyrrhenum exercitus omnis.]
<uerg. aen. 11.172>	magna tropaea ferunt quos dat tua dextera leto
<uerg. aen. 11.173>	tu quoque nunc stares immanis truncus in armis
<uerg. aen. 11.174>	esset par aetas et idem si robur ab annis
<uerg. aen. 11.175>	turne. sed infelix teucros quid demoror armis
<uerg. aen. 11.176>	uadite et haec memores regi mandata referte
<uerg. aen. 11.177>	quod uitam moror inuisam pallante perempto
<uerg. aen. 11.178>	dextera causa tua est turnum natoque patrique
<uerg. aen. 11.179>	quam debere uides. meritis uacat hic tibi solus
<uerg. aen. 11.180>	fortunaeque locus. non uitae gaudia quaero
<uerg. aen. 11.181>	nec fas sed nato manis perferre sub imos."
<uerg. aen. 11.182>	aurora interea miseris mortalibus almam
<uerg. aen. 11.183>	extulerat lucem referens opera atque labores
<uerg. aen. 11.184>	iam pater aeneas iam curuo in litore tarchon
<uerg. aen. 11.185>	constituere pyras. huc corpora quisque suorum
<uerg. aen. 11.186>	more tulere patrum subiectisque ignibus atris
<uerg. aen. 11.187>	conditur in tenebras altum caligine caelum.
<uerg. aen. 11.188>	ter circum accensos cincti fulgentibus armis
<uerg. aen. 11.189>	decurrere rogos ter maestum funeris ignem
<uerg. aen. 11.190>	lustrauere in equis ululatusque ore dedere;
<uerg. aen. 11.191>	spargitur et tellus lacrimis sparguntur et arma
<uerg. aen. 11.192>	it caelo clamorque uirum clangorque tubarum.
<uerg. aen. 11.193>	hic alii spolia occisis derepta latinis
<uerg. aen. 11.194>	coniciunt igni galeas ensesque decoros
<uerg. aen. 11.195>	frenaque feruentisque rotas; pars munera nota
<uerg. aen. 11.196>	ipsorum clipeos et non felicia tela.
<uerg. aen. 11.197>	multa boum circa mactantur corpora morti
<uerg. aen. 11.198>	saetigerosque sues raptasque ex omnibus agris
<uerg. aen. 11.199>	in flammam iugulant pecudes. tum litore toto
<uerg. aen. 11.200>	ardentis spectant socios semustaque seruant
<uerg. aen. 11.201>	busta neque auelli possunt nox umida donec
<uerg. aen. 11.202>	inuertit caelum stellis ardentibus aptum.
<uerg. aen. 11.203>	nec minus et miseri diuersa in parte latini
<uerg. aen. 11.204>	innumeras struxere pyras et corpora partim
<uerg. aen. 11.205>	multa uirum terrae infodiunt auectaque partim
<uerg. aen. 11.206>	finitimos tollunt in agros urbique remittunt
<uerg. aen. 11.207>	cetera confusaeque ingentem caedis aceruum
<uerg. aen. 11.208>	nec numero nec honore cremant tunc undique uasti
<uerg. aen. 11.209>	certatim crebris conlucent ignibus agri.
<uerg. aen. 11.210>	tertia lux gelidam caelo dimouerat umbram
<uerg. aen. 11.211>	maerentes altum cinerem et confusa ruebant
<uerg. aen. 11.212>	ossa focis tepidoque onerabant aggere terrae.
<uerg. aen. 11.213>	iam uero in tectis praediuitis urbe latini
<uerg. aen. 11.214>	praecipuus fragor et longi pars maxima luctus.
<uerg. aen. 11.215>	hic matres miseraeque nurus hic cara sororum
<uerg. aen. 11.216>	pectora maerentum puerique parentibus orbi
<uerg. aen. 11.217>	dirum exsecrantur bellum turnique hymenaeos
<uerg. aen. 11.218>	ipsum armis ipsumque iubent decernere ferro
<uerg. aen. 11.219>	qui regnum italiae et primos sibi poscat honores.
<uerg. aen. 11.220>	ingrauat haec saeuus drances solumque uocari
<uerg. aen. 11.221>	testatur solum posci in certamina turnum.
<uerg. aen. 11.222>	multa simul contra uariis sententia dictis
<uerg. aen. 11.223>	pro turno et magnum reginae nomen obumbrat
<uerg. aen. 11.224>	multa uirum meritis sustentat fama tropaeis.
<uerg. aen. 11.225>	hos inter motus medio in flagrante tumultu
<uerg. aen. 11.226>	ecce super maesti magna diomedis ab urbe
<uerg. aen. 11.227>	legati responsa ferunt nihil omnibus actum
<uerg. aen. 11.228>	tantorum impensis operum nil dona neque aurum
<uerg. aen. 11.229>	nec magnas ualuisse preces alia arma latinis
<uerg. aen. 11.230>	quaerenda aut pacem troiano ab rege petendum.
<uerg. aen. 11.231>	deficit ingenti luctu rex ipse latinus.
<uerg. aen. 11.232>	fatalem aenean manifesto numine ferri
<uerg. aen. 11.233>	admonet ira deum tumulique ante ora recentes.
<uerg. aen. 11.234>	ergo concilium magnum primosque suorum
<uerg. aen. 11.235>	imperio accitos alta intra limina cogit.
<uerg. aen. 11.236>	olli conuenere fluuntque ad regia plenis
<uerg. aen. 11.237>	tecta uiis. sedet in mediis et maximus aeuo
<uerg. aen. 11.238>	et primus sceptris haud laeta fronte latinus.
<uerg. aen. 11.239>	atque hic legatos aetola ex urbe remissos
<uerg. aen. 11.240>	quae referant fari iubet et responsa reposcit
<uerg. aen. 11.241>	ordine cuncta suo. tum facta silentia linguis
<uerg. aen. 11.242>	et uenulus dicto parens ita farier infit
<uerg. aen. 11.243>	"uidimus o ciues diomedem argiuaque castra
<uerg. aen. 11.244>	atque iter emensi casus superauimus omnis
<uerg. aen. 11.245>	contigimusque manum qua concidit ilia tellus.
<uerg. aen. 11.246>	ille urbem argyripam patriae cognomine gentis
<uerg. aen. 11.247>	uictor gargani condebat iapygis agris.
<uerg. aen. 11.248>	postquam introgressi et coram data copia fandi
<uerg. aen. 11.249>	munera praeferimus nomen patriamque docemus
<uerg. aen. 11.250>	qui bellum intulerint quae causa attraxerit arpos.
<uerg. aen. 11.251>	auditis ille haec placido sic reddidit ore
<uerg. aen. 11.252>	"o fortunatae gentes saturnia regna
<uerg. aen. 11.253>	antiqui ausonii quae uos fortuna quietos
<uerg. aen. 11.254>	sollicitat suadetque ignota lacessere bella
<uerg. aen. 11.255>	quicumque iliacos ferro uiolauimus agros
<uerg. aen. 11.256>	mitto ea quae muris bellando exhausta sub altis
<uerg. aen. 11.257>	quos simois premat ille uiros infanda per orbem
<uerg. aen. 11.258>	supplicia et scelerum poenas expendimus omnes
<uerg. aen. 11.259>	uel priamo miseranda manus scit triste mineruae
<uerg. aen. 11.260>	sidus et euboicae cautes ultorque caphareus.
<uerg. aen. 11.261>	militia ex illa diuersum ad litus abacti
<uerg. aen. 11.262>	atrides protei menelaus adusque columnas
<uerg. aen. 11.263>	exsulat aetnaeos uidit cyclopas ulixes.
<uerg. aen. 11.264>	regna neoptolemi referam uersosque penates
<uerg. aen. 11.265>	idomenei libycone habitantis litore locros
<uerg. aen. 11.266>	ipse mycenaeus magnorum ductor achiuom
<uerg. aen. 11.267>	coniugis infandae prima inter limina dextra
<uerg. aen. 11.268>	oppetiit deuictam asiam subsedit adulter.
<uerg. aen. 11.269>	inuidisse deos patriis ut redditus aris
<uerg. aen. 11.270>	coniugium optatum et pulchram calydona uiderem
<uerg. aen. 11.271>	nunc etiam horribili uisu portenta sequuntur
<uerg. aen. 11.272>	et socii amissi petierunt aethera pennis
<uerg. aen. 11.273>	fluminibusque uagantur aues heu dira meorum
<uerg. aen. 11.274>	supplicia et scopulos lacrimosis uocibus implent.
<uerg. aen. 11.275>	haec adeo ex illo mihi iam speranda fuerunt
<uerg. aen. 11.276>	tempore cum ferro caelestia corpora demens
<uerg. aen. 11.277>	adpetii et ueneris uiolaui uolnere dextram.
<uerg. aen. 11.278>	ne uero ne me ad talis impellite pugnas
<uerg. aen. 11.279>	nec mihi cum teucris ullum post eruta bellum
<uerg. aen. 11.280>	pergama nec ueterum memini laetorue malorum.
<uerg. aen. 11.281>	munera quae patriis ad me portatis ab oris
<uerg. aen. 11.282>	uertite ad aenean. stetimus tela aspera contra
<uerg. aen. 11.283>	contulimusque manus experto credite quantus
<uerg. aen. 11.284>	in clipeum adsurgat quo turbine torqueat hastam.
<uerg. aen. 11.285>	si duo praeterea talis idaea tulisset
<uerg. aen. 11.286>	terra uiros ultro inachias uenisset ad urbes
<uerg. aen. 11.287>	dardanus et uersis lugeret graecia fatis.
<uerg. aen. 11.288>	quidquid apud durae cessatum est moenia troiae
<uerg. aen. 11.289>	hectoris aeneaeque manu uictoria graium
<uerg. aen. 11.290>	haesit et in decimum uestigia rettulit annum.
<uerg. aen. 11.291>	ambo animis ambo insignes praestantibus armis
<uerg. aen. 11.292>	hic pietate prior. coeant in foedera dextrae
<uerg. aen. 11.293>	qua datur; ast armis concurrant arma cauete."
<uerg. aen. 11.294>	et responsa simul quae sint rex optime regis
<uerg. aen. 11.295>	audisti et quae sit magno sententia bello."
<uerg. aen. 11.296>	uix ea legati uariusque per ora cucurrit
<uerg. aen. 11.297>	ausonidum turbata fremor ceu saxa morantur
<uerg. aen. 11.298>	cum rapidos amnis fit clauso gurgite murmur
<uerg. aen. 11.299>	uicinaeque fremunt ripae crepitantibus undis.
<uerg. aen. 11.300>	ut primum placati animi et trepida ora quierunt
<uerg. aen. 11.301>	praefatus diuos solio rex infit ab alto
<uerg. aen. 11.302>	"ante equidem summa de re statuisse latini
<uerg. aen. 11.303>	et uellem et fuerat melius non tempore tali
<uerg. aen. 11.304>	cogere concilium. cum muros adsidet hostis.
<uerg. aen. 11.305>	bellum importunum ciues cum gente deorum
<uerg. aen. 11.306>	inuictisque uiris gerimus quos nulla fatigant
<uerg. aen. 11.307>	proelia nec uicti possunt absistere ferro.
<uerg. aen. 11.308>	spem siquam adscitis aetolum habuistis in armis
<uerg. aen. 11.309>	ponite. spes sibi quisque sed haec quam angusta uidetis;
<uerg. aen. 11.310>	cetera qua rerum iaceant perculsa ruina
<uerg. aen. 11.311>	ante oculos interque manus sunt omnia uestras.
<uerg. aen. 11.312>	nec quemquam incuso potuit quae plurima uirtus
<uerg. aen. 11.313>	esse fuit; toto certatum est corpore regni.
<uerg. aen. 11.314>	nunc adeo quae sit dubiae sententia menti
<uerg. aen. 11.315>	expediam et paucis animos adhibete docebo.
<uerg. aen. 11.316>	est antiquus ager tusco mihi proximus amni
<uerg. aen. 11.317>	longus in occasum finis super usque sicanos;
<uerg. aen. 11.318>	aurunci rutulique serunt et uomere duros
<uerg. aen. 11.319>	exercent colles atque horum asperrima pascunt.
<uerg. aen. 11.320>	haec omnis regio et celsi plaga pinea montis
<uerg. aen. 11.321>	cedat amicitiae teucrorum et foederis aequas
<uerg. aen. 11.322>	dicamus leges sociosque in regna uocemus.
<uerg. aen. 11.323>	considant si tantus amor et moenia condant.
<uerg. aen. 11.324>	sin alios finis aliamque capessere gentem
<uerg. aen. 11.325>	est animus possuntque solo decedere nostro
<uerg. aen. 11.326>	bis denas italo texamus robore nauis
<uerg. aen. 11.327>	seu pluris complere ualent iacet omnis ad undam
<uerg. aen. 11.328>	materies ipsi numerumque modumque carinis
<uerg. aen. 11.329>	praecipiant nos aera manus naualia demus.
<uerg. aen. 11.330>	praeterea qui dicta ferant et foedera firment
<uerg. aen. 11.331>	centum oratores prima de gente latinos
<uerg. aen. 11.332>	ire placet pacisque manu praetendere ramos
<uerg. aen. 11.333>	munera portantis aurique eborisque talenta
<uerg. aen. 11.334>	et sellam regni trabeamque insignia nostri.
<uerg. aen. 11.335>	consulite in medium et rebus succurrite fessis."
<uerg. aen. 11.336>	tum drances idem infensus quem gloria turni
<uerg. aen. 11.337>	obliqua inuidia stimulisque agitabat amaris
<uerg. aen. 11.338>	largus opum et lingua melior sed frigida bello
<uerg. aen. 11.339>	dextera consiliis habitus non futilis auctor
<uerg. aen. 11.340>	seditione potens (genus huic materna superbum
<uerg. aen. 11.341>	nobilitas dabat incertum de patre ferebat)
<uerg. aen. 11.342>	surgit et his onerat dictis atque aggerat iras
<uerg. aen. 11.343>	"rem nulli obscuram nostrae nec uocis egentem
<uerg. aen. 11.344>	consulis o bone rex cuncti se scire fatentur
<uerg. aen. 11.345>	quid fortuna ferat populi sed dicere mussant.
<uerg. aen. 11.346>	det libertatem fandi flatusque remittat
<uerg. aen. 11.347>	cuius ob auspicium infaustum moresque sinistros
<uerg. aen. 11.348>	(dicam equidem licet arma mihi mortemque minetur)
<uerg. aen. 11.349>	lumina tot cecidisse ducum totamque uidemus
<uerg. aen. 11.350>	consedisse urbem luctu dum troia temptat
<uerg. aen. 11.351>	castra fugae fidens et caelum territat armis.
<uerg. aen. 11.352>	unum etiam donis istis quae plurima mitti
<uerg. aen. 11.353>	dardanidis dicique iubes unum optime regum
<uerg. aen. 11.354>	adicias nec te ullius uiolentia uincat
<uerg. aen. 11.355>	quin natam egregio genero dignisque hymenaeis
<uerg. aen. 11.356>	des pater et pacem hanc aeterno foedere iungas.
<uerg. aen. 11.357>	quod si tantus habet mentes et pectora terror
<uerg. aen. 11.358>	ipsum obtestemur ueniamque oremus ab ipso
<uerg. aen. 11.359>	cedat ius proprium regi patriaeque remittat.
<uerg. aen. 11.360>	quid miseros totiens in aperta pericula ciues
<uerg. aen. 11.361>	proicis o latio caput horum et causa malorum
<uerg. aen. 11.362>	nulla salus bello pacem te poscimus omnes
<uerg. aen. 11.363>	turne simul pacis solum inuiolabile pignus.
<uerg. aen. 11.364>	primus ego inuisum quem tu tibi fingis et esse
<uerg. aen. 11.365>	nil moror en supplex uenio. miserere tuorum
<uerg. aen. 11.366>	pone animos et pulsus abi. sat funera fusi
<uerg. aen. 11.367>	uidimus ingentis et desolauimus agros.
<uerg. aen. 11.368>	aut si fama mouet si tantum pectore robur
<uerg. aen. 11.369>	concipis et si adeo dotalis regia cordi est
<uerg. aen. 11.370>	aude atque aduersum fidens fer pectus in hostem.
<uerg. aen. 11.371>	scilicet ut turno contingat regia coniunx
<uerg. aen. 11.372>	nos animae uiles inhumata infletaque turba
<uerg. aen. 11.373>	sternamur campis. etiam tu siqua tibi uis
<uerg. aen. 11.374>	si patrii quid martis habes illum aspice contra
<uerg. aen. 11.375>	qui uocat."
<uerg. aen. 11.376>	talibus exarsit dictis uiolentia turni;
<uerg. aen. 11.377>	dat gemitum rumpitque has imo pectore uoces
<uerg. aen. 11.378>	"larga quidem drance semper tibi copia fandi
<uerg. aen. 11.379>	tum cum bella manus poscunt patribusque uocatis
<uerg. aen. 11.380>	primus ades. sed non replenda est curia uerbis
<uerg. aen. 11.381>	quae tuto tibi magna uolant dum distinet hostem
<uerg. aen. 11.382>	agger murorum nec inundant sanguine fossae.
<uerg. aen. 11.383>	proinde tona eloquio solitum tibi meque timoris
<uerg. aen. 11.384>	argue tu drance quando tot stragis aceruos
<uerg. aen. 11.385>	teucrorum tua dextra dedit passimque tropaeis
<uerg. aen. 11.386>	insignis agros. possit quid uiuida uirtus
<uerg. aen. 11.387>	experiare licet; nec longe scilicet hostes
<uerg. aen. 11.388>	quaerendi nobis circumstant undique muros.
<uerg. aen. 11.389>	imus in aduersos quid cessas an tibi mauors
<uerg. aen. 11.390>	uentosa in lingua pedibusque fugacibus istis
<uerg. aen. 11.391>	semper erit
<uerg. aen. 11.392>	pulsus ego aut quisquam merito foedissime pulsum
<uerg. aen. 11.393>	arguet iliaco tumidum qui crescere thybrim
<uerg. aen. 11.394>	sanguine et euandri totam cum stirpe uidebit
<uerg. aen. 11.395>	procubuisse domum atque exutos arcadas armis
<uerg. aen. 11.396>	haud ita me experti bitias et pandarus ingens
<uerg. aen. 11.397>	et quos mille die uictor sub tartara misi
<uerg. aen. 11.398>	inclusus muris hostilique aggere saeptus.
<uerg. aen. 11.399>	"nulla salus bello." capiti cane talia demens
<uerg. aen. 11.400>	dardanio rebusque tuis. proinde omnia magno
<uerg. aen. 11.401>	ne cessa turbare metu atque extollere uires
<uerg. aen. 11.402>	gentis bis uictae contra premere arma latini.
<uerg. aen. 11.403>	nunc et myrmidonum proceres phrygia arma tremescunt
<uerg. aen. 11.404>	nunc et tydides et larissaeus achilles
<uerg. aen. 11.405>	amnis et hadriacas retro fugit aufidus undas.
<uerg. aen. 11.406>	uel cum se pauidum contra mea iurgia fingit
<uerg. aen. 11.407>	artificis scelus et formidine crimen acerbat.
<uerg. aen. 11.408>	numquam animam talem dextra hac absiste moueri
<uerg. aen. 11.409>	amittes habitet tecum et sit pectore in isto.
<uerg. aen. 11.410>	nunc ad te et tua magna pater consulta reuertor.
<uerg. aen. 11.411>	si nullam nostris ultra spem ponis in armis
<uerg. aen. 11.412>	si tam deserti sumus et semel agmine uerso
<uerg. aen. 11.413>	funditus occidimus neque habet fortuna regressum
<uerg. aen. 11.414>	oremus pacem et dextras tendamus inertis.
<uerg. aen. 11.415>	quamquam o si solitae quicquam uirtutis adesset!
<uerg. aen. 11.416>	ille mihi ante alios fortunatusque laborum
<uerg. aen. 11.417>	egregiusque animi qui nequid tale uideret
<uerg. aen. 11.418>	procubuit moriens et humum semel ore momordit.
<uerg. aen. 11.419>	sin et opes nobis et adhuc intacta iuuentus
<uerg. aen. 11.420>	auxilioque urbes italae populique supersunt
<uerg. aen. 11.421>	sin et troianis cum multo gloria uenit
<uerg. aen. 11.422>	sanguine sunt illis sua funera parque per omnis
<uerg. aen. 11.423>	tempestas cur indecores in limine primo
<uerg. aen. 11.424>	deficimus cur ante tubam tremor occupat artus
<uerg. aen. 11.425>	multa dies uariisque labor mutabilis aeui
<uerg. aen. 11.426>	rettulit in melius multos alterna reuisens
<uerg. aen. 11.427>	lusit et in solido rursus fortuna locauit.
<uerg. aen. 11.428>	non erit auxilio nobis aetolus et arpi
<uerg. aen. 11.429>	at messapus erit felixque tolumnius et quos
<uerg. aen. 11.430>	tot populi misere duces nec parua sequetur
<uerg. aen. 11.431>	gloria delectos latio et laurentibus agris.
<uerg. aen. 11.432>	est et uolscorum egregia de gente camilla
<uerg. aen. 11.433>	agmen agens equitum et florentis aere cateruas.
<uerg. aen. 11.434>	quod si me solum teucri in certamina poscunt
<uerg. aen. 11.435>	idque placet tantumque bonis communibus obsto
<uerg. aen. 11.436>	non adeo has exosa manus uictoria fugit
<uerg. aen. 11.437>	ut tanta quicquam pro spe temptare recusem.
<uerg. aen. 11.438>	ibo animis contra uel magnum praestet achillem
<uerg. aen. 11.439>	factaque uulcani manibus paria induat arma
<uerg. aen. 11.440>	ille licet. uobis animam hanc soceroque latino
<uerg. aen. 11.441>	turnus ego haud ulli ueterum uirtute secundus
<uerg. aen. 11.442>	deuoui. "solum aeneas uocat" et uocet oro
<uerg. aen. 11.443>	nec drances potius siue est haec ira deorum
<uerg. aen. 11.444>	morte luat siue est uirtus et gloria tollat."
<uerg. aen. 11.445>	illi haec inter se dubiis de rebus agebant
<uerg. aen. 11.446>	certantes; castra aeneas aciemque mouebat
<uerg. aen. 11.447>	nuntius ingenti per regia tecta tumultu
<uerg. aen. 11.448>	ecce ruit magnisque urbem terroribus implet
<uerg. aen. 11.449>	instructos acie tiberino a flumine teucros
<uerg. aen. 11.450>	tyrrhenamque manum totis descendere campis.
<uerg. aen. 11.451>	extemplo turbati animi concussaque uulgi
<uerg. aen. 11.452>	pectora et adrectae stimulis haud mollibus irae.
<uerg. aen. 11.453>	arma manu trepidi poscunt fremit arma iuuentus
<uerg. aen. 11.454>	flent maesti mussantque patres. hic undique clamor
<uerg. aen. 11.455>	dissensu uario magnus se tollit in auras
<uerg. aen. 11.456>	haud secus atque alto in luco cum forte cateruae
<uerg. aen. 11.457>	consedere auium piscosoue amne padusae
<uerg. aen. 11.458>	dant sonitum rauci per stagna loquacia cycni.
<uerg. aen. 11.459>	"immo" ait "o ciues" adrepto tempore "turnus"
<uerg. aen. 11.460>	"cogite concilium et pacem laudate sedentes
<uerg. aen. 11.461>	illi armis in regna ruunt." nec plura locutus
<uerg. aen. 11.462>	corripuit sese et tectis citus extulit altis.
<uerg. aen. 11.463>	"tu uoluse armari uolscorum edice maniplos
<uerg. aen. 11.464>	duc" ait "et rutulos. equitem messapus in armis
<uerg. aen. 11.465>	et cum fratre coras latis diffundite campis.
<uerg. aen. 11.466>	pars aditus urbis firmet turrisque capessat
<uerg. aen. 11.467>	cetera qua iusso mecum manus inferat arma."
<uerg. aen. 11.468>	ilicet in muros tota discurritur urbe.
<uerg. aen. 11.469>	consilium ipse pater et magna incepta latinus
<uerg. aen. 11.470>	deserit ac tristi turbatus tempore differt
<uerg. aen. 11.471>	multaque se incusat qui non adceperit ultro
<uerg. aen. 11.472>	dardanium aenean generumque adsciuerit urbi.
<uerg. aen. 11.473>	praefodiunt alii portas aut saxa sudesque
<uerg. aen. 11.474>	subuectant. bello dat signum rauca cruentum
<uerg. aen. 11.475>	bucina. tum muros uaria cinxere corona
<uerg. aen. 11.476>	matronae puerique uocat labor ultimus omnis.
<uerg. aen. 11.477>	nec non ad templum summasque ad palladis arces
<uerg. aen. 11.478>	subuehitur magna matrum regina caterua
<uerg. aen. 11.479>	dona ferens iuxtaque comes lauinia uirgo
<uerg. aen. 11.480>	causa mali tanti oculos deiecta decoros.
<uerg. aen. 11.481>	succedunt matres et templum ture uaporant
<uerg. aen. 11.482>	et maestas alto fundunt de limine uoces
<uerg. aen. 11.483>	"armipotens praeses belli tritonia uirgo
<uerg. aen. 11.484>	frange manu telum phrygii praedonis et ipsum
<uerg. aen. 11.485>	pronum sterne solo portisque effunde sub altis."
<uerg. aen. 11.486>	cingitur ipse furens certatim in proelia turnus.
<uerg. aen. 11.487>	iamque adeo rutilum thoraca indutus aenis
<uerg. aen. 11.488>	horrebat squamis surasque incluserat auro
<uerg. aen. 11.489>	tempora nudus adhuc laterique adcinxerat ensem
<uerg. aen. 11.490>	fulgebatque alta decurrens aureus arce
<uerg. aen. 11.491>	exsultatque animis et spe iam praecipit hostem
<uerg. aen. 11.492>	qualis ubi abruptis fugit praesaepia uinclis
<uerg. aen. 11.493>	tandem liber equus campoque potitus aperto
<uerg. aen. 11.494>	aut ille in pastus armentaque tendit equarum
<uerg. aen. 11.495>	aut adsuetus aquae perfundi flumine noto
<uerg. aen. 11.496>	emicat adrectisque fremit ceruicibus alte
<uerg. aen. 11.497>	luxurians luduntque iubae per colla per armos.
<uerg. aen. 11.498>	obuia cui uolscorum acie comitante camilla
<uerg. aen. 11.499>	occurrit portisque ab equo regina sub ipsis
<uerg. aen. 11.500>	desiluit quam tota cohors imitata relictis
<uerg. aen. 11.501>	ad terram defluxit equis; tum talia fatur
<uerg. aen. 11.502>	"turne sui merito siqua est fiducia forti
<uerg. aen. 11.503>	audeo et aeneadum promitto occurrere turmae
<uerg. aen. 11.504>	solaque tyrrhenos equites ire obuia contra.
<uerg. aen. 11.505>	me sine prima manu temptare pericula belli
<uerg. aen. 11.506>	tu pedes ad muros subsiste et moenia serua."
<uerg. aen. 11.507>	turnus ad haec oculos horrenda in uirgine fixus
<uerg. aen. 11.508>	"o decus italiae uirgo quas dicere grates
<uerg. aen. 11.509>	quasue referre parem sed nunc est omnia quando
<uerg. aen. 11.510>	iste animus supra mecum partire laborem.
<uerg. aen. 11.511>	aeneas ut fama fidem missique reportant
<uerg. aen. 11.512>	exploratores equitum leuia improbus arma
<uerg. aen. 11.513>	praemisit quaterent campos; ipse ardua montis
<uerg. aen. 11.514>	per deserta iugo superans aduentat ad urbem.
<uerg. aen. 11.515>	furta paro belli conuexo in tramite siluae
<uerg. aen. 11.516>	ut biuias armato obsidam milite fauces.
<uerg. aen. 11.517>	tu tyrrhenum equitem conlatis excipe signis;
<uerg. aen. 11.518>	tecum acer messapus erit turmaeque latinae
<uerg. aen. 11.519>	tiburtique manus ducis et tu concipe curam."
<uerg. aen. 11.520>	sic ait et paribus messapum in proelia dictis
<uerg. aen. 11.521>	hortatur sociosque duces et pergit in hostem.
<uerg. aen. 11.522>	est curuo anfractu ualles adcommoda fraudi
<uerg. aen. 11.523>	armorumque dolis quam densis frondibus atrum
<uerg. aen. 11.524>	urget utrimque latus tenuis quo semita ducit
<uerg. aen. 11.525>	angustaeque ferunt fauces aditusque maligni.
<uerg. aen. 11.526>	hanc super in speculis summoque in uertice montis
<uerg. aen. 11.527>	planities ignota iacet tutique receptus
<uerg. aen. 11.528>	seu dextra laeuaque uelis occurrere pugnae
<uerg. aen. 11.529>	siue instare iugis et grandia uoluere saxa.
<uerg. aen. 11.530>	huc iuuenis nota fertur regione uiarum
<uerg. aen. 11.531>	arripuitque locum et siluis insedit iniquis.
<uerg. aen. 11.532>	uelocem interea superis in sedibus opim
<uerg. aen. 11.533>	unam ex uirginibus sociis sacraque caterua
<uerg. aen. 11.534>	compellabat et has tristis latonia uoces
<uerg. aen. 11.535>	ore dabat "graditur bellum ad crudele camilla
<uerg. aen. 11.536>	o uirgo et nostris nequiquam cingitur armis
<uerg. aen. 11.537>	cara mihi ante alias." neque enim nouus iste dianae
<uerg. aen. 11.538>	uenit amor subitaque animum dulcedine mouit.
<uerg. aen. 11.539>	pulsus ob inuidiam regno uiresque superbas
<uerg. aen. 11.540>	priuerno antiqua metabus cum excederet urbe
<uerg. aen. 11.541>	infantem fugiens media inter proelia belli
<uerg. aen. 11.542>	sustulit exsilio comitem matrisque uocauit
<uerg. aen. 11.543>	nomine casmillae mutata parte camillam.
<uerg. aen. 11.544>	ipse sinu prae se portans iuga longa petebat
<uerg. aen. 11.545>	solorum nemorum tela undique saeua premebant
<uerg. aen. 11.546>	et circumfuso uolitabant milite uolsci.
<uerg. aen. 11.547>	ecce fugae medio summis amasenus abundans
<uerg. aen. 11.548>	spumabat ripis tantus se nubibus imber
<uerg. aen. 11.549>	ruperat. ille innare parans infantis amore
<uerg. aen. 11.550>	tardatur caroque oneri timet. omnia secum
<uerg. aen. 11.551>	uersanti subito uix haec sententia sedit.
<uerg. aen. 11.552>	telum immane manu ualida quod forte gerebat
<uerg. aen. 11.553>	bellator solidum nodis et robore cocto
<uerg. aen. 11.554>	huic natam libro et siluestri subere clausam
<uerg. aen. 11.555>	implicat atque habilem mediae circumligat hastae;
<uerg. aen. 11.556>	quam dextra ingenti librans ita ad aethera fatur
<uerg. aen. 11.557>	"alma tibi hanc nemorum cultrix latonia uirgo
<uerg. aen. 11.558>	ipse pater famulam uoueo; tua prima per auras
<uerg. aen. 11.559>	tela tenens supplex hostem fugit. accipe testor
<uerg. aen. 11.560>	diua tuam quae nunc dubiis committitur auris.
<uerg. aen. 11.561>	dixit et adducto contortum hastile lacerto
<uerg. aen. 11.562>	immittit sonuere undae rapidum super amnem
<uerg. aen. 11.563>	infelix fugit in iaculo stridente camilla.
<uerg. aen. 11.564>	at metabus magna propius iam urgente caterua
<uerg. aen. 11.565>	dat sese fluuio atque hastam cum uirgine uictor
<uerg. aen. 11.566>	gramineo donum triuiae de caespite uellit.
<uerg. aen. 11.567>	non illum tectis ullae non moenibus urbes
<uerg. aen. 11.568>	accepere neque ipse manus feritate dedisset
<uerg. aen. 11.569>	pastorum et solis exegit montibus aeuom.
<uerg. aen. 11.570>	hic natam in dumis interque horrentia lustra
<uerg. aen. 11.571>	armentalis equae mammis et lacte ferino
<uerg. aen. 11.572>	nutribat teneris immulgens ubera labris.
<uerg. aen. 11.573>	utque pedum primis infans uestigia plantis
<uerg. aen. 11.574>	institerat iaculo palmas armauit acuto
<uerg. aen. 11.575>	spiculaque ex umero paruae suspendit et arcum.
<uerg. aen. 11.576>	pro crinali auro pro longae tegmine pallae
<uerg. aen. 11.577>	tigridis exuuiae per dorsum a uertice pendent.
<uerg. aen. 11.578>	tela manu iam tum tenera puerilia torsit
<uerg. aen. 11.579>	et fundam tereti circum caput egit habena
<uerg. aen. 11.580>	strymoniamque gruem aut album deiecit olorem.
<uerg. aen. 11.581>	multae illam frustra tyrrhena per oppida matres
<uerg. aen. 11.582>	optauere nurum sola contenta diana
<uerg. aen. 11.583>	aeternum telorum et uirginitatis amorem
<uerg. aen. 11.584>	intemerata colit. "uellem haud correpta fuisset
<uerg. aen. 11.585>	militia tali conata lacessere teucros
<uerg. aen. 11.586>	cara mihi comitumque foret nunc una mearum.
<uerg. aen. 11.587>	uerum age quandoquidem fatis urgetur acerbis
<uerg. aen. 11.588>	abere nympha polo finisque inuise latinos
<uerg. aen. 11.589>	tristis ubi infausto committitur omine pugna.
<uerg. aen. 11.590>	haec cape et ultricem pharetra deprome sagittam
<uerg. aen. 11.591>	hac quicumque sacrum uiolarit uolnere corpus
<uerg. aen. 11.592>	tros italusque mihi pariter det sanguine poenas.
<uerg. aen. 11.593>	post ego nube caua miserandae corpus et arma
<uerg. aen. 11.594>	inspoliata feram tumulo patriaeque reponam."
<uerg. aen. 11.595>	dixit; at illa leuis caeli delapsa per auras
<uerg. aen. 11.596>	insonuit nigro circumdata turbine corpus.
<uerg. aen. 11.597>	at manus interea muris troiana propinquat
<uerg. aen. 11.598>	etruscique duces equitumque exercitus omnis
<uerg. aen. 11.599>	compositi numero in turmas. fremit aequore toto
<uerg. aen. 11.600>	insultans sonipes et pressis pugnat habenis
<uerg. aen. 11.601>	huc conuersus et huc; tum late ferreus hastis
<uerg. aen. 11.602>	horret ager campique armis sublimibus ardent.
<uerg. aen. 11.603>	nec non messapus contra celeresque latini
<uerg. aen. 11.604>	et cum fratre coras et uirginis ala camillae
<uerg. aen. 11.605>	aduersi campo apparent hastasque reductis
<uerg. aen. 11.606>	protendunt longe dextris et spicula uibrant
<uerg. aen. 11.607>	aduentusque uirum fremitusque ardescit equorum.
<uerg. aen. 11.608>	iamque intra iactum teli progressus uterque
<uerg. aen. 11.609>	substiterat subito erumpunt clamore furentisque
<uerg. aen. 11.610>	exhortantur equos; fundunt simul undique tela
<uerg. aen. 11.611>	crebra niuis ritu caelumque obtexitur umbra.
<uerg. aen. 11.612>	continuo aduersis tyrrhenus et acer aconteus
<uerg. aen. 11.613>	conixi incurrunt hastis primique ruina
<uerg. aen. 11.614>	dant sonitum ingenti perfractaque quadrupedantum
<uerg. aen. 11.615>	pectora pectoribus rumpunt excussus aconteus
<uerg. aen. 11.616>	fulminis in morem aut tormento ponderis acti
<uerg. aen. 11.617>	praecipitat longe et uitam dispergit in auras.
<uerg. aen. 11.618>	extemplo turbatae acies uersique latini
<uerg. aen. 11.619>	reiciunt parmas et equos ad moenia uertunt.
<uerg. aen. 11.620>	troes agunt princeps turmas inducit asilas.
<uerg. aen. 11.621>	iamque propinquabant portis rursusque latini
<uerg. aen. 11.622>	clamorem tollunt et mollia colla reflectunt
<uerg. aen. 11.623>	hi fugiunt penitusque datis referuntur habenis.
<uerg. aen. 11.624>	qualis ubi alterno procurrens gurgite pontus
<uerg. aen. 11.625>	nunc ruit ad terram scopulusque superiacit unda
<uerg. aen. 11.626>	spumeus extremamque sinu perfundit arenam
<uerg. aen. 11.627>	nunc rapidus retro atque aestu reuoluta resorbens
<uerg. aen. 11.628>	saxa fugit litusque uado labente relinquit
<uerg. aen. 11.629>	bis tusci rutulos egere ad moenia uersos
<uerg. aen. 11.630>	bis reiecti armis respectant terga tegentes.
<uerg. aen. 11.631>	tertia sed postquam congressi in proelia totas
<uerg. aen. 11.632>	implicuere inter se acies legitque uirum uir
<uerg. aen. 11.633>	tum uero et gemitus morientum et sanguine in alto
<uerg. aen. 11.634>	armaque corporaque et permixti caede uirorum
<uerg. aen. 11.635>	semianimes uoluuntur equi pugna aspera surgit.
<uerg. aen. 11.636>	orsilochus remuli quando ipsum horrebat adire
<uerg. aen. 11.637>	hastam intorsit equo ferrumque sub aure reliquit.
<uerg. aen. 11.638>	quo sonipes ictu furit arduus altaque iactat
<uerg. aen. 11.639>	uulneris impatiens arrecto pectore crura
<uerg. aen. 11.640>	uoluitur ille excussus humi. catillus iollan
<uerg. aen. 11.641>	ingentemque animis ingentem corpore et armis
<uerg. aen. 11.642>	deicit herminium nudo cui uertice fulua
<uerg. aen. 11.643>	caesaries nudique umeri nec uulnera terrent
<uerg. aen. 11.644>	tantus in arma patet. latos huic hasta per armos
<uerg. aen. 11.645>	acta tremit duplicatque uirum transfixa dolore.
<uerg. aen. 11.646>	funditur ater ubique cruor; dant funera ferro
<uerg. aen. 11.647>	certantes pulchramque petunt per uulnera mortem.
<uerg. aen. 11.648>	at medias inter caedes exsultat amazon
<uerg. aen. 11.649>	unum exserta latus pugnae pharetrata camilla
<uerg. aen. 11.650>	et nunc lenta manu spargens hastilia denset
<uerg. aen. 11.651>	nunc ualidam dextra rapit indefessa bipennem;
<uerg. aen. 11.652>	aureus ex umero sonat arcus et arma dianae.
<uerg. aen. 11.653>	illa etiam in tergum siquando pulsa recessit
<uerg. aen. 11.654>	spicula conuerso fugientia dirigit arcu.
<uerg. aen. 11.655>	at circum lectae comites larinaque uirgo
<uerg. aen. 11.656>	tullaque et aeratam quatiens tarpeia securem
<uerg. aen. 11.657>	italides quas ipsa decus sibi dia camilla
<uerg. aen. 11.658>	delegit pacisque bonas bellique ministras
<uerg. aen. 11.659>	quales threiciae cum flumina thermodontis
<uerg. aen. 11.660>	pulsant et pictis bellantur amazones armis
<uerg. aen. 11.661>	seu circum hippolyten seu cum se martia curru
<uerg. aen. 11.662>	penthesilea refert magnoque ululante tumultu
<uerg. aen. 11.663>	feminea exsultant lunatis agmina peltis.
<uerg. aen. 11.664>	quem telo primum quem postremum aspera uirgo
<uerg. aen. 11.665>	deicis aut quot humi morientia corpora fundis
<uerg. aen. 11.666>	eunaeum clitio primum patre cuius apertum
<uerg. aen. 11.667>	aduersi longa transuerberat abiete pectus
<uerg. aen. 11.668>	sanguinis ille uomens riuos cadit atque cruentam
<uerg. aen. 11.669>	mandit humum moriensque suo se in uolnere uersat.
<uerg. aen. 11.670>	tum lirim pagasumque super; quorum alter habenas
<uerg. aen. 11.671>	suffosso reuolutus equo dum colligit alter
<uerg. aen. 11.672>	dum subit ac dextram labenti tendit inermem
<uerg. aen. 11.673>	praecipites pariterque ruunt. his addit amastrum
<uerg. aen. 11.674>	hippotaden sequiturque incumbens eminus hasta
<uerg. aen. 11.675>	tereaque harpalycumque et demophoonta chrominque;
<uerg. aen. 11.676>	quotque emissa manu contorsit spicula uirgo
<uerg. aen. 11.677>	tot phrygii cecidere uiri. procul ornytus armis
<uerg. aen. 11.678>	ignotis et equo uenator iapyge fertur
<uerg. aen. 11.679>	cui pellis latos umeros erepta iuuenco
<uerg. aen. 11.680>	pugnatori operit caput ingens oris hiatus
<uerg. aen. 11.681>	et malae texere lupi cum dentibus albis
<uerg. aen. 11.682>	agrestisque manus armat sparus; ipse cateruis
<uerg. aen. 11.683>	uertitur in mediis et toto uertice supra est.
<uerg. aen. 11.684>	hunc illa exceptum neque enim labor agmine uerso
<uerg. aen. 11.685>	traicit et super haec inimico pectore fatur
<uerg. aen. 11.686>	"siluis te tyrrhene feras agitare putasti
<uerg. aen. 11.687>	aduenit qui uestra dies muliebribus armis
<uerg. aen. 11.688>	uerba redarguerit. nomen tamen haud leue patrum
<uerg. aen. 11.689>	manibus hoc referes telo cecidisse camillae."
<uerg. aen. 11.690>	protinus orsilochum et buten duo maxima teucrum
<uerg. aen. 11.691>	corpora sed buten auersum cuspide fixit
<uerg. aen. 11.692>	loricam galeamque inter qua colla sedentis
<uerg. aen. 11.693>	lucent et laeuo dependet parma lacerto
<uerg. aen. 11.694>	orsilochum fugiens magnumque agitata per orbem
<uerg. aen. 11.695>	eludit gyro interior sequiturque sequentem
<uerg. aen. 11.696>	tum ualidam perque arma uiro perque ossa securim
<uerg. aen. 11.697>	altior exsurgens oranti et multa precanti
<uerg. aen. 11.698>	congeminat uulnus calido rigat ora cerebro.
<uerg. aen. 11.699>	incidit huic subitoque aspectu territus haesit
<uerg. aen. 11.700>	appenninicolae bellator filius auni
<uerg. aen. 11.701>	haud ligurum extremus dum fallere fata sinebant.
<uerg. aen. 11.702>	isque ubi se nullo iam cursu euadere pugnae
<uerg. aen. 11.703>	posse neque instantem reginam auertere cernit
<uerg. aen. 11.704>	consilio uersare dolos ingressus et astu
<uerg. aen. 11.705>	incipit haec "quid tam egregium si femina forti
<uerg. aen. 11.706>	fidis equo dimitte fugam et te comminus aequo
<uerg. aen. 11.707>	mecum crede solo pugnaeque adcinge pedestri
<uerg. aen. 11.708>	iam nosces uentosa ferat cui gloria fraudem."
<uerg. aen. 11.709>	dixit at illa furens acrique adcensa dolore
<uerg. aen. 11.710>	tradit equum comiti paribusque resistit in armis
<uerg. aen. 11.711>	ense pedes nudo puraque interrita parma.
<uerg. aen. 11.712>	at iuuenis uicisse dolo ratus auolat ipse
<uerg. aen. 11.713>	haud mora conuersisque fugax aufertur habenis
<uerg. aen. 11.714>	quadrupedemque citum ferrata calce fatigat.
<uerg. aen. 11.715>	"uane ligus frustraque animis elate superbis
<uerg. aen. 11.716>	nequiquam patrias temptasti lubricus artis
<uerg. aen. 11.717>	nec fraus te incolumem fallaci perferet auno"
<uerg. aen. 11.718>	haec fatur uirgo et pernicibus ignea plantis
<uerg. aen. 11.719>	transit equum cursu frenisque aduersa prehensis
<uerg. aen. 11.720>	congreditur poenasque inimico ex sanguine sumit
<uerg. aen. 11.721>	quam facile accipiter saxo sacer ales ab alto
<uerg. aen. 11.722>	consequitur pennis sublimem in nube columbam
<uerg. aen. 11.723>	comprensamque tenet pedibusque euiscerat uncis;
<uerg. aen. 11.724>	tum cruor et uulsae labuntur ab aethere plumae.
<uerg. aen. 11.725>	at non haec nullis hominum sator atque deorum
<uerg. aen. 11.726>	obseruans oculis summo sedet altus olympo
<uerg. aen. 11.727>	tyrrhenum genitor tarchonem in proelia saeua
<uerg. aen. 11.728>	suscitat et stimulis haud mollibus incitat iras.
<uerg. aen. 11.729>	ergo inter caedes cedentiaque agmina tarchon
<uerg. aen. 11.730>	fertur equo uariisque instigat uocibus alas
<uerg. aen. 11.731>	nomine quemque uocans reficitque in proelia pulsos.
<uerg. aen. 11.732>	"quis metus o numquam dolituri o semper inertes
<uerg. aen. 11.733>	tyrrheni quae tanta animis ignauia uenit
<uerg. aen. 11.734>	femina palantis agit atque haec agmina uertit!
<uerg. aen. 11.735>	quo ferrum quidue haec gerimus tela inrita dextris
<uerg. aen. 11.736>	at non in uenerem segnes nocturnaque bella
<uerg. aen. 11.737>	aut ubi curua choros indixit tibia bacchi
<uerg. aen. 11.738>	exspectate dapes et plenae pocula mensae
<uerg. aen. 11.739>	hic amor hoc studium dum sacra secundus haruspex
<uerg. aen. 11.740>	nuntiet ac lucos uocet hostia pinguis in altos!"
<uerg. aen. 11.741>	haec effatus equum in medios moriturus et ipse
<uerg. aen. 11.742>	concitat et uenulo aduersum se turbidus infert
<uerg. aen. 11.743>	dereptumque ab equo dextra complectitur hostem
<uerg. aen. 11.744>	et gremium ante suum multa ui concitus aufert.
<uerg. aen. 11.745>	tollitur in caelum clamor cunctique latini
<uerg. aen. 11.746>	conuertere oculos. uolat igneus aequore tarchon
<uerg. aen. 11.747>	arma uirumque ferens; tum summa ipsius ab hasta
<uerg. aen. 11.748>	defringit ferrum et partis rimatur apertas
<uerg. aen. 11.749>	qua uulnus letale ferat; contra ille repugnans
<uerg. aen. 11.750>	sustinet a iugulo dextram et uim uiribus exit.
<uerg. aen. 11.751>	utque uolans alte raptum cum fulua draconem
<uerg. aen. 11.752>	fert aquila implicuitque pedes atque unguibus haesit
<uerg. aen. 11.753>	saucius at serpens sinuosa uolumina uersat
<uerg. aen. 11.754>	adrectisque horret squamis et sibilat ore
<uerg. aen. 11.755>	arduus insurgens; illa haud minus urget obunco
<uerg. aen. 11.756>	luctantem rostro simul aethera uerberat alis
<uerg. aen. 11.757>	haud aliter praedam tiburtum ex agmine tarchon
<uerg. aen. 11.758>	portat ouans. ducis exemplum euentumque secuti
<uerg. aen. 11.759>	maeonidae incurrunt. tum fatis debitus arruns
<uerg. aen. 11.760>	uelocem iaculo et multa prior arte camillam
<uerg. aen. 11.761>	circuit et quae sit fortuna facillima temptat.
<uerg. aen. 11.762>	qua se cumque furens medio tulit agmine uirgo
<uerg. aen. 11.763>	hac arruns subit et tacitus uestigia lustrat;
<uerg. aen. 11.764>	qua uictrix redit illa pedemque ex hoste reportat
<uerg. aen. 11.765>	hac iuuenis furtim celeris detorquet habenas.
<uerg. aen. 11.766>	hos aditus iamque hos aditus omnemque pererrat
<uerg. aen. 11.767>	undique circuitum et certam quatit improbus hastam.
<uerg. aen. 11.768>	forte sacer cybelo chloreus olimque sacerdos
<uerg. aen. 11.769>	insignis longe phrygiis fulgebat in armis
<uerg. aen. 11.770>	spumantemque agitabat equum quem pellis anis
<uerg. aen. 11.771>	in plumam squamis auro conserta tegebat.
<uerg. aen. 11.772>	ipse peregrina ferrugine clarus et ostro
<uerg. aen. 11.773>	spicula torquebat lycio gortynia cornu;
<uerg. aen. 11.774>	aureus ex umeris erat arcus et aurea uati
<uerg. aen. 11.775>	cassida; tum croceam chlamydemque sinusque crepantis
<uerg. aen. 11.776>	carbaseos fuluo in nodum collegerat auro
<uerg. aen. 11.777>	pictus acu tunicas et barbara tegmina crurum.
<uerg. aen. 11.778>	hunc uirgo siue ut templis praefigeret arma
<uerg. aen. 11.779>	troa captiuo siue ut se ferret in auro
<uerg. aen. 11.780>	uenatrix unum ex omni certamine pugnae
<uerg. aen. 11.781>	caeca sequebatur totumque incauta per agmen
<uerg. aen. 11.782>	femineo praedae et spoliorum ardebat amore
<uerg. aen. 11.783>	telum ex insidiis cum tandem tempore capto
<uerg. aen. 11.784>	concitat et superos arruns sic uoce precatur
<uerg. aen. 11.785>	"summe deum sancti custos soractis apollo
<uerg. aen. 11.786>	quem primi colimus cui pineus ardor aceruo
<uerg. aen. 11.787>	pascitur et medium freti pietate per ignem
<uerg. aen. 11.788>	cultores multa premimus uestigia pruna
<uerg. aen. 11.789>	da pater hoc nostris aboleri dedecus armis
<uerg. aen. 11.790>	omnipotens. non exuuias pulsaeue tropaeum
<uerg. aen. 11.791>	uirginis aut spolia ulla peto (mihi cetera laudem
<uerg. aen. 11.792>	facta ferent) haec dira meo dum uulnere pestis
<uerg. aen. 11.793>	pulsa cadat patrias remeabo inglorius urbes.
<uerg. aen. 11.794>	audiit et uoti phoebus succedere partem
<uerg. aen. 11.795>	mente dedit partem uolucris dispersit in auras
<uerg. aen. 11.796>	sterneret ut subita turbatam morte camillam
<uerg. aen. 11.797>	adnuit oranti; reducem ut patria alta uideret
<uerg. aen. 11.798>	non dedit inque notos uocem uertere procellae.
<uerg. aen. 11.799>	ergo ut missa manu sonitum dedit hasta per auras
<uerg. aen. 11.800>	conuertere animos acris oculosque tulere
<uerg. aen. 11.801>	cuncti ad reginam uolsci. nihil ipsa nec aurae
<uerg. aen. 11.802>	nec sonitus memor aut uenientis ab aethere teli
<uerg. aen. 11.803>	hasta sub exsertam donec perlata papillam
<uerg. aen. 11.804>	haesit uirgineumque alte bibit acta cruorem.
<uerg. aen. 11.805>	concurrunt trepidae comites dominamque ruentem
<uerg. aen. 11.806>	suscipiunt. fugit ante omnis exterritus arruns
<uerg. aen. 11.807>	laetitia mixtoque metu nec iam amplius hastae
<uerg. aen. 11.808>	credere nec telis occurrere uirginis audet.
<uerg. aen. 11.809>	ac uelut ille prius quam tela inimica sequantur
<uerg. aen. 11.810>	continuo in montis sese auius abdidit altos
<uerg. aen. 11.811>	occiso pastore lupus magnoue iuuenco
<uerg. aen. 11.812>	conscius audacis facti caudamque remulcens
<uerg. aen. 11.813>	subiecit pauitantem utero siluasque petiuit
<uerg. aen. 11.814>	haud secus ex oculis se turbidus abstulit arruns
<uerg. aen. 11.815>	contentusque fuga mediis se immiscuit armis.
<uerg. aen. 11.816>	illa manu moriens telum trahit ossa sed inter
<uerg. aen. 11.817>	ferreus ad costas alto stat uulnere mucro
<uerg. aen. 11.818>	labitur exsanguis labuntur frigida leto
<uerg. aen. 11.819>	lumina purpureus quondam color ora reliquit.
<uerg. aen. 11.820>	tum sic exspirans accam ex aequalibus unam
<uerg. aen. 11.821>	adloquitur fidam ante alias quae sola camillae
<uerg. aen. 11.822>	quicum partiri curas; atque haec ita fatur
<uerg. aen. 11.823>	"hactenus acca soror potui nunc uulnus acerbum
<uerg. aen. 11.824>	conficit et tenebris nigrescunt omnia circum.
<uerg. aen. 11.825>	effuge et haec turno mandata nouissima perfer
<uerg. aen. 11.826>	succedat pugnae troianosque arceat urbe.
<uerg. aen. 11.827>	iamque uale." simul his dictis linquebat habenas
<uerg. aen. 11.828>	ad terram non sponte fluens. tum frigida toto
<uerg. aen. 11.829>	paulatim exsoluit se corpore lentaque colla
<uerg. aen. 11.830>	et captum leto posuit caput arma relinquunt
<uerg. aen. 11.831>	uitaque cum gemitu fugit indignata sub umbras.
<uerg. aen. 11.832>	tum uero immensus surgens ferit aurea clamor
<uerg. aen. 11.833>	sidera deiecta crudescit pugna camilla
<uerg. aen. 11.834>	incurrunt densi simul omnis copia teucrum
<uerg. aen. 11.835>	tyrrhenique duces euandrique arcades alae.
<uerg. aen. 11.836>	at triuiae custos iamdudum in montibus opis
<uerg. aen. 11.837>	alta sedet summis spectatque interrita pugnas.
<uerg. aen. 11.838>	utque procul medio iuuenum in clamore furentum
<uerg. aen. 11.839>	prospexit tristi multatam morte camillam
<uerg. aen. 11.840>	ingemuitque deditque has imo pectore uoces
<uerg. aen. 11.841>	"heu nimium uirgo nimium crudele luisti
<uerg. aen. 11.842>	supplicium teucros conata lacessere bello!
<uerg. aen. 11.843>	nec tibi desertae in dumis coluisse dianam
<uerg. aen. 11.844>	profuit aut nostras umero gessisse sagittas.
<uerg. aen. 11.845>	non tamen indecorem tua te regina reliquit
<uerg. aen. 11.846>	extrema iam in morte neque hoc sine nomine letum
<uerg. aen. 11.847>	per gentis erit aut famam patieris inultae.
<uerg. aen. 11.848>	nam quicumque tuum uiolauit uulnere corpus
<uerg. aen. 11.849>	morte luet merita." fuit ingens monte sub alto
<uerg. aen. 11.850>	regis dercenni terreno ex aggere bustum
<uerg. aen. 11.851>	antiqui laurentis opacaque ilice tectum
<uerg. aen. 11.852>	hic dea se primum rapido pulcherrima nisu
<uerg. aen. 11.853>	sistit et arruntem tumulo speculatur ab alto.
<uerg. aen. 11.854>	ut uidit laetantem animis ac uana tumentem
<uerg. aen. 11.855>	"cur" inquit "diuersus abis huc dirige gressum
<uerg. aen. 11.856>	huc periture ueni capias ut digna camillae
<uerg. aen. 11.857>	praemia. tune etiam telis moriere dianae"
<uerg. aen. 11.858>	dixit et aurata uolucrem threissa sagittam
<uerg. aen. 11.859>	deprompsit pharetra cornuque infensa tetendit
<uerg. aen. 11.860>	et duxit longe donec curuata coirent
<uerg. aen. 11.861>	inter se capita et manibus iam tangeret aequis
<uerg. aen. 11.862>	laeua aciem ferri dextra neruoque papillam.
<uerg. aen. 11.863>	extemplo teli stridorem aurasque sonantis
<uerg. aen. 11.864>	audiit una arruns haesitque in corpore ferrum.
<uerg. aen. 11.865>	illum exspirantem socii atque extrema gementem
<uerg. aen. 11.866>	obliti ignoto camporum in puluere linquunt
<uerg. aen. 11.867>	opis ad aetherium pennis aufertur olympum.
<uerg. aen. 11.868>	prima fugit domina amissa leuis ala camillae;
<uerg. aen. 11.869>	turbati fugiunt rutuli fugit acer atinas
<uerg. aen. 11.870>	disiectique duces desolatique manipli
<uerg. aen. 11.871>	tuta petunt et equis auersi ad moenia tendunt.
<uerg. aen. 11.872>	nec quisquam instantis teucros letumque ferentis
<uerg. aen. 11.873>	sustentare ualet telis aut sistere contra
<uerg. aen. 11.874>	sed laxos referunt umeris languentibus arcus
<uerg. aen. 11.875>	quadrupedumque putrem cursu quatit ungula campum.
<uerg. aen. 11.876>	uoluitur ad muros caligine turbidus atra
<uerg. aen. 11.877>	puluis et e speculis percussae pectora matres
<uerg. aen. 11.878>	femineum clamorem ad caeli sidera tollunt.
<uerg. aen. 11.879>	qui cursu portas primi inrupere patentis
<uerg. aen. 11.880>	hos inimica super mixto premit agmine turba;
<uerg. aen. 11.881>	nec miseram effugiunt mortem sed limine in ipso
<uerg. aen. 11.882>	moenibus in patriis atque inter tuta domorum
<uerg. aen. 11.883>	confixi exspirant animas. pars claudere portas
<uerg. aen. 11.884>	nec sociis aperire uiam nec moenibus audent
<uerg. aen. 11.885>	accipere orantis oriturque miserrima caedes
<uerg. aen. 11.886>	defendentum armis aditus inque arma ruentum.
<uerg. aen. 11.887>	exclusi ante oculos lacrumantumque ora parentum
<uerg. aen. 11.888>	pars in praecipitis fossas urgente ruina
<uerg. aen. 11.889>	uoluitur immissis pars caeca et concita frenis
<uerg. aen. 11.890>	arietat in portas et duros obice postis.
<uerg. aen. 11.891>	ipsae de muris summo certamine matres
<uerg. aen. 11.892>	monstrat amor uerus patriae ut uidere camillam
<uerg. aen. 11.893>	tela manu trepidae iaciunt ac robore duro
<uerg. aen. 11.894>	stipitibus ferrum sudibusque imitantur obustis
<uerg. aen. 11.895>	praecipites primaeque mori pro moenibus ardent.
<uerg. aen. 11.896>	interea turnum in siluis saeuissimus implet
<uerg. aen. 11.897>	nuntius et iuueni ingentem fert acca tumultum
<uerg. aen. 11.898>	deletas uolscorum acies cecidisse camillam
<uerg. aen. 11.899>	ingruere infensos hostis et marte secundo
<uerg. aen. 11.900>	omnia corripuisse metum iam ad moenia ferri.
<uerg. aen. 11.901>	ille furens et saeua iouis sic numina pellunt
<uerg. aen. 11.902>	deserit obsessos collis nemora aspera linquit.
<uerg. aen. 11.903>	uix e conspectu exierat campumque tenebat
<uerg. aen. 11.904>	cum pater aeneas saltus ingressus apertos
<uerg. aen. 11.905>	exsuperatque iugum siluaque euadit opaca.
<uerg. aen. 11.906>	sic ambo ad muros rapidi totoque feruntur
<uerg. aen. 11.907>	agmine nec longis inter se passibus absunt;
<uerg. aen. 11.908>	ac simul aeneas fumantis puluere campos
<uerg. aen. 11.909>	prospexit longe laurentiaque agmina uidit
<uerg. aen. 11.910>	et saeuum aenean adgnouit turnus in armis
<uerg. aen. 11.911>	aduentumque pedum flatusque audiuit equorum.
<uerg. aen. 11.912>	continuoque ineant pugnas et proelia temptent
<uerg. aen. 11.913>	ni roseus fessos iam gurgite phoebus hibero
<uerg. aen. 11.914>	tinguat equos noctemque die labente reducat
<uerg. aen. 11.915>	considunt castris ante urbem et moenia uallant.

<uerg. aen. 12.1>	turnus ut infractos aduerso marte latinos
<uerg. aen. 12.2>	defecisse uidet sua nunc promissa reposci
<uerg. aen. 12.3>	se signari oculis ultro implacabilis ardet
<uerg. aen. 12.4>	attollitque animos. poenorum qualis in aruis
<uerg. aen. 12.5>	saucius ille graui uenantum uulnere pectus
<uerg. aen. 12.6>	tum demum mouet arma leo gaudetque comantis
<uerg. aen. 12.7>	excutiens ceruice toros fixumque latronis
<uerg. aen. 12.8>	inpauidus frangit telum et fremit ore cruento
<uerg. aen. 12.9>	haud secus adcenso gliscit uiolentia turno.
<uerg. aen. 12.10>	tum sic adfatur regem atque ita turbidus infit
<uerg. aen. 12.11>	"nulla mora in turno; nihil est quod dicta retractent
<uerg. aen. 12.12>	ignaui aeneadae nec quae pepigere recusent.
<uerg. aen. 12.13>	congredior fer sacra pater et concipe foedus.
<uerg. aen. 12.14>	aut hac dardanium dextra sub tartara mittam
<uerg. aen. 12.15>	desertorem asiae (sedeant spectentque latini)
<uerg. aen. 12.16>	et solus ferro crimen commune refellam
<uerg. aen. 12.17>	aut habeat uictos cedat lauinia coniunx."
<uerg. aen. 12.18>	olli sedato respondit corde latinus
<uerg. aen. 12.19>	"o praestans animi iuuenis quantum ipse feroci
<uerg. aen. 12.20>	uirtute exsuperas tanto me impensius aequum est
<uerg. aen. 12.21>	consulere atque omnis metuentem expendere casus.
<uerg. aen. 12.22>	sunt tibi regna patris dauni sunt oppida capta
<uerg. aen. 12.23>	multa manu nec non aurumque animusque latino est;
<uerg. aen. 12.24>	sunt aliae innuptae latio et laurentibus aruis
<uerg. aen. 12.25>	nec genus indecores. sine me haec haud mollia fatu
<uerg. aen. 12.26>	sublatis aperire dolis simul hoc animo hauri.
<uerg. aen. 12.27>	me natam nulli ueterum sociare procorum
<uerg. aen. 12.28>	fas erat idque omnes diuique hominesque canebant.
<uerg. aen. 12.29>	uictus amore tui cognato sanguine uictus
<uerg. aen. 12.30>	coniugis et maestae lacrumis uincla omnia rupi
<uerg. aen. 12.31>	promissam eripui genero arma impia sumpsi.
<uerg. aen. 12.32>	ex illo qui me casus quae turne sequantur
<uerg. aen. 12.33>	bella uides quantos primus patiare labores.
<uerg. aen. 12.34>	bis magna uicti pugna uix urbe tuemur
<uerg. aen. 12.35>	spes italas; recalent nostro thybrina fluenta
<uerg. aen. 12.36>	sanguine adhuc campique ingentes ossibus albent.
<uerg. aen. 12.37>	quo referor totiens quae mentem insania mutat
<uerg. aen. 12.38>	si turno exstincto socios sum adscire paratus
<uerg. aen. 12.39>	cur non incolumi potius certamina tollo
<uerg. aen. 12.40>	quid consanguinei rutuli quid cetera dicet
<uerg. aen. 12.41>	italia ad mortem si tefors dicta refutet!
<uerg. aen. 12.42>	prodiderim natam et conubia nostra petentem
<uerg. aen. 12.43>	respice res bello uarias; miserere parentis
<uerg. aen. 12.44>	longaeui quem nunc maestum patria ardea longe
<uerg. aen. 12.45>	diuidit." haudquaquam dictis uiolentia turni
<uerg. aen. 12.46>	flectitur exsuperat magis aegrescitque medendo.
<uerg. aen. 12.47>	ut primum fari potuit sic institit ore
<uerg. aen. 12.48>	"quam pro me curam geris hanc precor optime pro me
<uerg. aen. 12.49>	deponas letumque sinas pro laude pacisci
<uerg. aen. 12.50>	et nos tela pater ferrumque haud debile dextra
<uerg. aen. 12.51>	spargimus; et nostro sequitur de uolnere sanguis.
<uerg. aen. 12.52>	longe illi dea mater erit quae nube fugacem
<uerg. aen. 12.53>	feminea tegat et uanis sese occulat umbris."
<uerg. aen. 12.54>	at regina noua pugnae conterrita sorte
<uerg. aen. 12.55>	flebat et ardentem generum monitura tenebat
<uerg. aen. 12.56>	"turne per has ego te lacrimas per siquis amatae
<uerg. aen. 12.57>	tangit honos animum (spes tu nunc una senectae
<uerg. aen. 12.58>	tu requies miserae decus imperiumque latini
<uerg. aen. 12.59>	te penes in te omnis domus inclinata recumbit).
<uerg. aen. 12.60>	unum oro desiste manum committere teucris.
<uerg. aen. 12.61>	qui te cumque manent isto certamine casus
<uerg. aen. 12.62>	et me turne manent simul haec inuisa relinquam
<uerg. aen. 12.63>	lumina nec generum aenean captiua uidebo."
<uerg. aen. 12.64>	accepit uocem lacrimis lauinia matris
<uerg. aen. 12.65>	flagrantis perfusa genas quoi plurimus ignem
<uerg. aen. 12.66>	subiecit rubor et calefacta per ora cucurrit.
<uerg. aen. 12.67>	indum sanguineo ueluti uiolauerit ostro
<uerg. aen. 12.68>	siquis ebur aut mixta rubent ubi lilia multa
<uerg. aen. 12.69>	alba rosa talis uirgo dabat ore colores.
<uerg. aen. 12.70>	illum turbat amor figitque in uirgine uoltus
<uerg. aen. 12.71>	ardet in arma magis paucisque adfatur amatam.
<uerg. aen. 12.72>	"ne quaeso ne me lacrimis neue omine tanto
<uerg. aen. 12.73>	prosequere in duri certamina martis euntem
<uerg. aen. 12.74>	o mater; neque enim turno mora libera mortis.
<uerg. aen. 12.75>	nuntius haec idmon phrygio mea dicta tyranno
<uerg. aen. 12.76>	haud placitura refer cum primum crastina caelo
<uerg. aen. 12.77>	puniceis inuecta rotis aurora rubebit
<uerg. aen. 12.78>	non teucros agat in rutulos teucrum arma quiescant
<uerg. aen. 12.79>	et rutuli; nostro dirimamus sanguine bellum
<uerg. aen. 12.80>	illo quaeratur coniunx lauinia campo."
<uerg. aen. 12.81>	haec ubi dicta dedit rapidusque in tecta recessit.
<uerg. aen. 12.82>	poscit equos gaudetque tuens ante ora frementis
<uerg. aen. 12.83>	pilumno quos ipsa decus dedit orithyia
<uerg. aen. 12.84>	qui candore niues anteirent cursibus auras.
<uerg. aen. 12.85>	circumstant properi aurigae manibusque lacessunt
<uerg. aen. 12.86>	pectora plausa cauis et colla comantia pectunt.
<uerg. aen. 12.87>	ipse dehinc auro squalentem alboque orichalco
<uerg. aen. 12.88>	circumdat loricam umeris; simul aptat habendo
<uerg. aen. 12.89>	ensemque clipeumque et rubrae cornua cristae.
<uerg. aen. 12.90>	ensem quem dauno ignipotens deus ipse parenti
<uerg. aen. 12.91>	fecerat et stygia candentem tinxerat unda.
<uerg. aen. 12.92>	exin quae mediis ingenti adnixa columnae
<uerg. aen. 12.93>	aedibus adstabat ualidam ui corripit hastam
<uerg. aen. 12.94>	actoris aurunci spolium quassatque trementem
<uerg. aen. 12.95>	uociferans "nunc o numquam frustrata uocatus
<uerg. aen. 12.96>	hasta meos nunc tempus adest te maximus actor
<uerg. aen. 12.97>	te turni nunc dextra gerit. da sternere corpus
<uerg. aen. 12.98>	loricamque manu ualida lacerare reuulsam
<uerg. aen. 12.99>	semiuiri phrygis et foedare in puluere crinis
<uerg. aen. 12.100>	uibratos calido ferro murraque madentis."
<uerg. aen. 12.101>	his agitur furiis; totoque ardentis ab ore
<uerg. aen. 12.102>	scintillae absistunt oculis micat acribus ignis
<uerg. aen. 12.103>	mugitus ueluti cum prima in proelia taurus
<uerg. aen. 12.104>	terrificos ciet atque irasci in cornua temptat
<uerg. aen. 12.105>	arboris obnixus trunco uentosque lacessit
<uerg. aen. 12.106>	ictibus aut sparsa ad pugnam proludit harena.
<uerg. aen. 12.107>	nec minus interea maternis saeuos in armis
<uerg. aen. 12.108>	aeneas acuit martem et se suscitat ira
<uerg. aen. 12.109>	oblato gaudens componi foedere bellum
<uerg. aen. 12.110>	tum socios maestique metum solatur iuli
<uerg. aen. 12.111>	fata docens regique iubet responsa latino
<uerg. aen. 12.112>	certa referre uiros et pacis dicere leges.
<uerg. aen. 12.113>	postera uix summos spargebat lumine montis
<uerg. aen. 12.114>	orta dies cum primum alto se gurgite tollunt
<uerg. aen. 12.115>	solis equi lucemque elatis naribus efflant
<uerg. aen. 12.116>	campum ad certamen magnae sub moenibus urbis
<uerg. aen. 12.117>	dimensi rutulique uiri teucrique parabant
<uerg. aen. 12.118>	in medioque focos et dis communibus aras
<uerg. aen. 12.119>	gramineas. alii fontemque ignemque ferebant
<uerg. aen. 12.120>	uelati limo et uerbena tempora uincti.
<uerg. aen. 12.121>	procedit legio ausonidum pilataque plenis
<uerg. aen. 12.122>	agmina se fundunt portis. hinc trous omnis
<uerg. aen. 12.123>	tyrrhenusque ruit uariis exercitus armis
<uerg. aen. 12.124>	haud secus instructi ferro quam si aspera martis
<uerg. aen. 12.125>	pugna uocet; nec non mediis in milibus ipsi
<uerg. aen. 12.126>	ductores auro uolitant ostroque decori
<uerg. aen. 12.127>	et genus assaraci mnestheus et fortis asilas
<uerg. aen. 12.128>	et messapus equum domitor neptunia proles.
<uerg. aen. 12.129>	utque dato signo spatia in sua quisque recessit
<uerg. aen. 12.130>	defigunt tellure hastas et scuta reclinant.
<uerg. aen. 12.131>	tum studio effusae matres et uolgus inermum
<uerg. aen. 12.132>	inualidique senes turris ac tecta domorum
<uerg. aen. 12.133>	obsedere alii portis sublimibus adstant.
<uerg. aen. 12.134>	at iuno e summo qui nunc albanus habetur
<uerg. aen. 12.135>	tum neque nomen erat nec honos aut gloria monti
<uerg. aen. 12.136>	prospiciens tumulo campum aspectabat et ambas
<uerg. aen. 12.137>	laurentum troumque acies urbemque latini.
<uerg. aen. 12.138>	extemplo turni sic est adfata sororem
<uerg. aen. 12.139>	diua deam stagnis quae fluminibusque sonoris
<uerg. aen. 12.140>	praesidet (hunc illi rex aetheris altus honorem
<uerg. aen. 12.141>	iuppiter erepta pro uirginitate sacrauit)
<uerg. aen. 12.142>	"nympha decus fluuiorum animo gratissima nostro
<uerg. aen. 12.143>	scis ut te cunctis unam quaecumque latinae
<uerg. aen. 12.144>	magnanimi iouis ingratum ascendere cubile
<uerg. aen. 12.145>	praetulerim caelique lubens in parte locarim
<uerg. aen. 12.146>	disce tuum ne me incuses iuturna dolorem.
<uerg. aen. 12.147>	qua uisa est fortuna pati parcaeque sinebant
<uerg. aen. 12.148>	cedere res latio turnum et tua moenia texi
<uerg. aen. 12.149>	nunc iuuenem imparibus uideo concurrere fatis
<uerg. aen. 12.150>	parcarumque dies et uis inimica propinquat.
<uerg. aen. 12.151>	non pugnam aspicere hanc oculis non foedera possum.
<uerg. aen. 12.152>	tu pro germano siquid praesentius audes
<uerg. aen. 12.153>	perge decet. forsan miseros meliora sequentur."
<uerg. aen. 12.154>	uix ea cum lacrimas oculis iuturna profudit
<uerg. aen. 12.155>	terque quaterque manu pectus percussit honestum.
<uerg. aen. 12.156>	"non lacrumis hoc tempus" ait saturnia iuno
<uerg. aen. 12.157>	"adcetera et fratrem siquis modus eripe morti
<uerg. aen. 12.158>	aut tu bella cie conceptumque excute foedus
<uerg. aen. 12.159>	auctor ego audendi." sic exhortata reliquit
<uerg. aen. 12.160>	incertam et tristi turbatam uolnere mentis.
<uerg. aen. 12.161>	interea reges ingenti mole latinus
<uerg. aen. 12.162>	quadriiugo uehitur curru cui tempora circum
<uerg. aen. 12.163>	aurati bis sex radii fulgentia cingunt
<uerg. aen. 12.164>	solis aui specimen; bigis it turnus in albis
<uerg. aen. 12.165>	bina manu lato crispans hastilia ferro;
<uerg. aen. 12.166>	hinc pater aeneas romanae stirpis origo
<uerg. aen. 12.167>	sidereo flagrans clipeo et caelestibus armis
<uerg. aen. 12.168>	et iuxta ascanius magnae spes altera romae
<uerg. aen. 12.169>	procedunt castris puraque in ueste sacerdos
<uerg. aen. 12.170>	saetigeri fetum suis intonsamque bidentem
<uerg. aen. 12.171>	adtulit admouitque pecus flagrantibus aris.
<uerg. aen. 12.172>	illi ad surgentem conuersi lumina solem
<uerg. aen. 12.173>	dant fruges manibus salsas et tempora ferro
<uerg. aen. 12.174>	summa notant pecudum paterisque altaria libant.
<uerg. aen. 12.175>	tum pius aeneas stricto sic ense precatur
<uerg. aen. 12.176>	"esto nunc sol testis et haec mihi terra uoeanti
<uerg. aen. 12.177>	quam propter tantos potui perferre labores
<uerg. aen. 12.178>	et pater omnipotens et tu saturnia coniunx
<uerg. aen. 12.179>	iam melior iam diua precor tuque inclute mauors
<uerg. aen. 12.180>	cuncta tuo qui bella pater sub numine torques;
<uerg. aen. 12.181>	fontisque fluuiosque uoco quaeque aetheris alti
<uerg. aen. 12.182>	religio et quae caeruleo sunt numina ponto
<uerg. aen. 12.183>	cesserit ausonio si fors uictoria turno
<uerg. aen. 12.184>	conuenit euandri uictos discedere ad urbem
<uerg. aen. 12.185>	cedet iulus agris nec post arma ulla rebelles
<uerg. aen. 12.186>	aeneadae referent ferroue haec regna lacessent
<uerg. aen. 12.187>	sin nostrum adnuerit nobis uictoria martem
<uerg. aen. 12.188>	(ut potius reor et potius di numine firment)
<uerg. aen. 12.189>	non ego nec teucris italos parere iubebo
<uerg. aen. 12.190>	nec mihi regna peto paribus se legibus ambae
<uerg. aen. 12.191>	inuictae gentes aeterna in foedera mittant.
<uerg. aen. 12.192>	sacra deosque dabo; socer arma latinus habeto
<uerg. aen. 12.193>	imperium sollemne socer; mihi moenia teucri
<uerg. aen. 12.194>	constituent urbique dabit lauinia nomen."
<uerg. aen. 12.195>	sic prior aeneas; sequitur sic deinde latinus
<uerg. aen. 12.196>	suspiciens caelum tenditque ad sidera dextram
<uerg. aen. 12.197>	"haec eadem aenea terram mare sidera iuro
<uerg. aen. 12.198>	latonaeque genus duplex ianumque bifrontem
<uerg. aen. 12.199>	uimque deum infernam et duri sacraria ditis;
<uerg. aen. 12.200>	audiat haec genitor qui foedera fulmine sancit.
<uerg. aen. 12.201>	tango aras medios ignis et numina testor
<uerg. aen. 12.202>	nulla dies pacem hanc italis nec foedera rumpet
<uerg. aen. 12.203>	quo res cumque cadent; nec me uis ulla uolentem
<uerg. aen. 12.204>	auertet non si tellurem effundat in undas
<uerg. aen. 12.205>	diluuio miscens caelumque in tartara soluat;
<uerg. aen. 12.206>	ut sceptrum hoc" (dextra sceptrum nam forte gerebat
<uerg. aen. 12.207>	"numquam fronde leui fundet uirgulta nec umbras
<uerg. aen. 12.208>	cum semel in siluis imo de stirpe recisum
<uerg. aen. 12.209>	matre caret posuitque comas et bracchia ferro
<uerg. aen. 12.210>	olim arbos nunc artificis manus aere decoro
<uerg. aen. 12.211>	inclusit patribusque dedit gesture latinis."
<uerg. aen. 12.212>	talibus inter se firmabant foedera dictis
<uerg. aen. 12.213>	conspectu in medio procerum. tum rite sacratas
<uerg. aen. 12.214>	in flammam iugulant pecudes et uiscera uiuis
<uerg. aen. 12.215>	eripiunt cumulantque oneratis lancibus aras.
<uerg. aen. 12.216>	at uero rutulis inpar ea pugna uideri
<uerg. aen. 12.217>	iamdudum et uario misceri pectora motu;
<uerg. aen. 12.218>	tum magis ut propius cernunt non uiribus aequis.
<uerg. aen. 12.219>	adiuuat incessu tacito progressus et aram
<uerg. aen. 12.220>	suppliciter uenerans demisso lumine turnus
<uerg. aen. 12.221>	tabentesque genae et iuuenali in corpore pallor.
<uerg. aen. 12.222>	quem simul ac iuturna soror crebrescere uidit
<uerg. aen. 12.223>	sermonem et uolgi uariare labantia corda
<uerg. aen. 12.224>	in medias acies formam adsimulata camerti
<uerg. aen. 12.225>	cui genus a proauis ingens clarumque paternae
<uerg. aen. 12.226>	nomen erat uirtutis et ipse acerrimus armis
<uerg. aen. 12.227>	in medias dat sese acies haud nescia rerum
<uerg. aen. 12.228>	rumoresque serit uarios ac talia fatur
<uerg. aen. 12.229>	"non pudet o rutuli pro cunctis talibus unam
<uerg. aen. 12.230>	obiectare animam numerone an uiribus aequi
<uerg. aen. 12.231>	non sumus en omnes et troes et arcades hi sunt
<uerg. aen. 12.232>	fatalesque manus infensa etruria turno
<uerg. aen. 12.233>	uix hostem alterni si congrediamur habemus.
<uerg. aen. 12.234>	ille quidem ad superos quorum se deuouet aris
<uerg. aen. 12.235>	succedet fama uiuusque per ora feretur
<uerg. aen. 12.236>	nos patria amissa dominis parere superbis
<uerg. aen. 12.237>	cogemur qui nunc lenti consedimus aruis."
<uerg. aen. 12.238>	talibus incensa est iuuenum sententia dictis
<uerg. aen. 12.239>	iam magis atque magis serpitque per agmina murmur;
<uerg. aen. 12.240>	ipsi laurentes mutati ipsique latini.
<uerg. aen. 12.241>	qui sibi iam requiem pugnae rebusque salutem
<uerg. aen. 12.242>	sperabant nunc arma uolunt foedusque precantur
<uerg. aen. 12.243>	infectum et turni sortem miserantur iniquam.
<uerg. aen. 12.244>	his aliud maius iuturna adiungit et alto
<uerg. aen. 12.245>	dat signum caelo quo non praesentius ullum
<uerg. aen. 12.246>	turbauit mentes italas monstroque fefellit.
<uerg. aen. 12.247>	namque uolans rubra fuluus iouis ales in aethra
<uerg. aen. 12.248>	litoreas agitabat aues turbamque sonantem
<uerg. aen. 12.249>	agminis aligeri subito cum lapsus ad undas
<uerg. aen. 12.250>	cycnum excellentem pedibus rapit improbus uncis.
<uerg. aen. 12.251>	adrexere animos itali cunctaeque uolucres
<uerg. aen. 12.252>	conuertunt clamore fugam mirabile uisu
<uerg. aen. 12.253>	aetheraque obscurant pennis hostemque per auras
<uerg. aen. 12.254>	facta nube premunt donec ui uictus et ipso
<uerg. aen. 12.255>	pondere defecit praedamque ex unguibus ales
<uerg. aen. 12.256>	proiecit fluuio penitusque in nubila fugit.
<uerg. aen. 12.257>	tum uero augurium rutuli clamore salutant
<uerg. aen. 12.258>	expediuntque manus; primusque tolumnius augur
<uerg. aen. 12.259>	"hoc erat hoc uotis" inquit "quod saepe petiui.
<uerg. aen. 12.260>	adcipio adgnoscoque deos; me me duce ferrum
<uerg. aen. 12.261>	corripite o miseri quos improbus aduena bello
<uerg. aen. 12.262>	territat inualidas ut aues et litora uestra
<uerg. aen. 12.263>	ui populat petet ille fugam penitusque profundo
<uerg. aen. 12.264>	uela dabit. uos unanimi densete cateruas
<uerg. aen. 12.265>	et regem uobis pugna defendite raptum."
<uerg. aen. 12.266>	dixit et aduersos telum contorsit in hostis
<uerg. aen. 12.267>	procurrens sonitum dat stridula cornus et auras
<uerg. aen. 12.268>	certa secat. simul hoc simul ingens clamor et omnes
<uerg. aen. 12.269>	turbati cunei calefactaque corda tumultu.
<uerg. aen. 12.270>	hasta uolans ut forte nouem pulcherrima fratrum
<uerg. aen. 12.271>	corpora constiterant contra quos fida crearat
<uerg. aen. 12.272>	una tot arcadio coniunx tyrrhena gylippo
<uerg. aen. 12.273>	horum unum ad medium teritur qua sutilis aluo
<uerg. aen. 12.274>	balteus et laterum iuncturas fibula mordet
<uerg. aen. 12.275>	egregium forma iuuenem et fulgentibus armis
<uerg. aen. 12.276>	transadigit costas fuluaque effundit harena.
<uerg. aen. 12.277>	at fratres animosa phalanx accensaque luctu
<uerg. aen. 12.278>	pars gladios stringunt manibus pars missile ferrum
<uerg. aen. 12.279>	corripiunt caecique ruunt. quos agmina contra
<uerg. aen. 12.280>	procurrunt laurentum hinc densi rursus inundant
<uerg. aen. 12.281>	troes agyllinique et pictis arcades armis
<uerg. aen. 12.282>	sic omnis amor unus habet decernere ferro.
<uerg. aen. 12.283>	diripuere aras it toto turbida caelo
<uerg. aen. 12.284>	tempestas telorum ac ferreus ingruit imber
<uerg. aen. 12.285>	craterasque focosque ferunt. fugit ipse latinus
<uerg. aen. 12.286>	pulsatos referens infecto foedere diuos.
<uerg. aen. 12.287>	infrenant alii currus aut corpora saltu
<uerg. aen. 12.288>	subiciunt in equos et strictis ensibus adsunt.
<uerg. aen. 12.289>	messapus regem regisque insigne gerentem
<uerg. aen. 12.290>	tyrrhenum aulesten auidus confundere foedus
<uerg. aen. 12.291>	aduerso proterret equo ruit ille recedens
<uerg. aen. 12.292>	et miser oppositis a tergo inuoluitur aris
<uerg. aen. 12.293>	in caput inque umeros. at feruidus aduolat hasta
<uerg. aen. 12.294>	messapus teloque orantem multa trabali
<uerg. aen. 12.295>	desuper altus equo grauiter ferit atque ita fatur
<uerg. aen. 12.296>	"hoc habet haec melior magnis data uictima diuis."
<uerg. aen. 12.297>	concurrunt itali spoliantque calentia membra.
<uerg. aen. 12.298>	obuius ambustum torrem corynaeus ab ara
<uerg. aen. 12.299>	corripit et uenienti ebuso plagamque ferenti
<uerg. aen. 12.300>	occupat os flammis olli ingens barba reluxit
<uerg. aen. 12.301>	nidoremque ambusta dedit. super ipse secutus
<uerg. aen. 12.302>	caesariem laeua turbati corripit hostis
<uerg. aen. 12.303>	inpressoque genu nitens terrae adplicat ipsum
<uerg. aen. 12.304>	sic rigido latus ense ferit. podalirius alsum
<uerg. aen. 12.305>	pastorem primaque acie per tela ruentem
<uerg. aen. 12.306>	ense sequens nudo superimminet ille securi
<uerg. aen. 12.307>	aduersi frontem mediam mentumque reducta
<uerg. aen. 12.308>	disicit et sparso late rigat arma cruore.
<uerg. aen. 12.309>	olli dura quies oculos et ferreus urget
<uerg. aen. 12.310>	somnus in aeternam conduntur lumina noctem.
<uerg. aen. 12.311>	at pius aeneas dextram tendebat inermem
<uerg. aen. 12.312>	nudato capite atque suos clamore uocabat
<uerg. aen. 12.313>	"quo ruitis quaeue ista repens discordia surgit
<uerg. aen. 12.314>	o cohibete iras! ictum iam foedus et omnes
<uerg. aen. 12.315>	compositae leges; mihi ius concurrere soli;
<uerg. aen. 12.316>	me sinite atque auferte metus; ego foedera faxo
<uerg. aen. 12.317>	firma manu; turnum debent haec iam mihi sacra."
<uerg. aen. 12.318>	has inter uoces media inter talia uerba
<uerg. aen. 12.319>	ecce uiro stridens alis adlapsa sagitta est
<uerg. aen. 12.320>	incertum qua pulsa manu quo turbine adacta
<uerg. aen. 12.321>	quis tantam rutulis laudem casusne deusne
<uerg. aen. 12.322>	adtulerit pressa est insignis gloria facti.
<uerg. aen. 12.323>	nec sese aeneae iactauit uulnere quisquam.
<uerg. aen. 12.324>	turnus ut aenean cedentem ex agmine uidit
<uerg. aen. 12.325>	turbatosque duces subita spe feruidus ardet
<uerg. aen. 12.326>	poscit equos atque arma simul saltuque superbus
<uerg. aen. 12.327>	emicat in currum et manibus molitur habenas.
<uerg. aen. 12.328>	multa uirum uolitans dat fortia corpora leto
<uerg. aen. 12.329>	semineces uoluit multos aut agmina curru
<uerg. aen. 12.330>	proterit aut raptas fugientibus ingerit hastas.
<uerg. aen. 12.331>	qualis apud gelidi cum flumina concitus hebri
<uerg. aen. 12.332>	sanguineus mauors clipeo increpat atque furentis
<uerg. aen. 12.333>	bella mouens immittit equos; illi aequore aperto
<uerg. aen. 12.334>	ante notos zephyrumque uolant; gemit ultima pulsu
<uerg. aen. 12.335>	thraca pedum; circumque atrae formidinis ora
<uerg. aen. 12.336>	iraeque insidiaeque dei comitatus aguntur
<uerg. aen. 12.337>	talis equos alacer media inter proelia turnus
<uerg. aen. 12.338>	fumantis sudore quatit miserabile caesis
<uerg. aen. 12.339>	hostibus insultans; spargit rapida ungula rores
<uerg. aen. 12.340>	sanguineos mixtaque cruor calcatur harena.
<uerg. aen. 12.341>	iamque neci sthenelumque dedit thamyrumque pholumque
<uerg. aen. 12.342>	hunc congressus et hunc illum eminus; eminus ambo
<uerg. aen. 12.343>	imbrasidas glaucum atque laden quos imbrasus ipse
<uerg. aen. 12.344>	nutrierat lycia paribusque ornauerat armis
<uerg. aen. 12.345>	uel conferre manum uel equo praeuertere uentos.
<uerg. aen. 12.346>	parte alia media eumedes in proelia fertur
<uerg. aen. 12.347>	antiqui proles bello praeclara dolonis
<uerg. aen. 12.348>	nomine auum referens animo manibusque parentem
<uerg. aen. 12.349>	qui quondam castra ut danaum speculator adiret
<uerg. aen. 12.350>	ausus pelidae pretium sibi poscere currus;
<uerg. aen. 12.351>	illum tydides alio pro talibus ausis
<uerg. aen. 12.352>	adfecit pretio nec equis adspirat achillis.
<uerg. aen. 12.353>	hunc procul ut campo turnus prospexit aperto
<uerg. aen. 12.354>	ante leui iaculo longum per inane secutus
<uerg. aen. 12.355>	sistit equos biiugis et curru desilit atque
<uerg. aen. 12.356>	semianimi lapsoque superuenit et pede collo
<uerg. aen. 12.357>	impresso dextrae mucronem extorquet et alto
<uerg. aen. 12.358>	fulgentem tinguit iugulo atque haec insuper addit
<uerg. aen. 12.359>	"en agros et quam bello troiane petisti
<uerg. aen. 12.360>	hesperiam metire iacens haec praemia qui me
<uerg. aen. 12.361>	ferro ausi temptare ferunt sic moenia condunt."
<uerg. aen. 12.362>	huic comitem asbyten coniecta cuspide mittit.
<uerg. aen. 12.363>	chloreaque sybarimque daretaque thersilochumque
<uerg. aen. 12.364>	et sternacis equi lapsum ceruice thymoeten.
<uerg. aen. 12.365>	ac uelut edoni boreae cum spiritus alto
<uerg. aen. 12.366>	insonat aegaeo sequiturque ad litora fluctus
<uerg. aen. 12.367>	qua uenti incubuere fugam dant nubila caelo
<uerg. aen. 12.368>	sic turno quacumque uiam secat agmina cedunt
<uerg. aen. 12.369>	conuersaeque ruunt acies; fert impetus ipsum
<uerg. aen. 12.370>	et cristam aduerso curru quatit aura uolantem.
<uerg. aen. 12.371>	non tulit instantem phegeus animisque frementem
<uerg. aen. 12.372>	obiecit sese ad currum et spumantia frenis
<uerg. aen. 12.373>	ora citatorum dextra detorsit equorum.
<uerg. aen. 12.374>	dum trahitur pendetque iugis hunc lata retectum
<uerg. aen. 12.375>	lancea consequitur rumpitque infixa bilicem
<uerg. aen. 12.376>	loricam et summum degustat uolnere corpus.
<uerg. aen. 12.377>	ille tamen clipeo obiecto conuersus in hostem
<uerg. aen. 12.378>	ibat et auxilium ducto mucrone petebat
<uerg. aen. 12.379>	cum rota praecipitem et procursu concitus axis
<uerg. aen. 12.380>	impulit effunditque solo turnusque secutus
<uerg. aen. 12.381>	imam inter galeam summi thoracis et oras
<uerg. aen. 12.382>	abstulit ense caput truncumque reliquit harenae.
<uerg. aen. 12.383>	atque ea dum campis uictor dat funera turnus
<uerg. aen. 12.384>	interea aenean mnestheus et fidus achates
<uerg. aen. 12.385>	ascaniusque comes castris statuere cruentum
<uerg. aen. 12.386>	alternos longa nitentem cuspide gressus.
<uerg. aen. 12.387>	saeuit et infracta luctatur arundine telum
<uerg. aen. 12.388>	eripere auxilioque uiam quae proxima poscit
<uerg. aen. 12.389>	ense secent lato uulnus telique latebram
<uerg. aen. 12.390>	rescindant penitus seseque in bella remittant.
<uerg. aen. 12.391>	iamque aderat phoebo ante alios dilectus iapyx
<uerg. aen. 12.392>	iasides acri quondam cui captus amore
<uerg. aen. 12.393>	ipse suas artes sua munera laetus apollo
<uerg. aen. 12.394>	augurium citharamque dabat celerisque sagittas.
<uerg. aen. 12.395>	ille ut depositi proferret fata parentis
<uerg. aen. 12.396>	scire potestates herbarum usumque medendi
<uerg. aen. 12.397>	maluit et mutas agitare inglorius artes.
<uerg. aen. 12.398>	stabat acerba fremens ingentem nixus in hastam
<uerg. aen. 12.399>	aeneas magno iuuenum et maerentis iuli
<uerg. aen. 12.400>	concursu lacrimis immobilis. ille retorto
<uerg. aen. 12.401>	paeonium in morem senior succinctus amictu
<uerg. aen. 12.402>	multa manu medica phoebique potentibus herbis
<uerg. aen. 12.403>	nequiquam trepidat nequiquam spicula dextra
<uerg. aen. 12.404>	sollicitat prensatque tenaci forcipe ferrum.
<uerg. aen. 12.405>	nulla uiam fortuna regit nihil auctor apollo
<uerg. aen. 12.406>	subuenit; et saeuus campis magis ac magis horror
<uerg. aen. 12.407>	crebrescit propiusque malum est. iam puluere caelum
<uerg. aen. 12.408>	stare uident subeunt equites et spicula castris
<uerg. aen. 12.409>	densa cadunt mediis. it tristis ad aethera clamor
<uerg. aen. 12.410>	bellantum iuuenum et duro sub marte cadentum.
<uerg. aen. 12.411>	hic uenus indigno nati concussa dolore
<uerg. aen. 12.412>	dictamnum genetrix cretaea carpit ab ida
<uerg. aen. 12.413>	puberibus caulem foliis et flore comantem
<uerg. aen. 12.414>	purpureo; non illa feris incognita capris
<uerg. aen. 12.415>	gramina cum tergo uolucres haesere sagittae
<uerg. aen. 12.416>	hoc uenus obscuro faciem circumdata nimbo
<uerg. aen. 12.417>	detulit; hoc fusum labris splendentibus amnem
<uerg. aen. 12.418>	inficit occulte medicans spargitque salubris
<uerg. aen. 12.419>	ambrosiae sucos et odoriferam panaceam.
<uerg. aen. 12.420>	fouit ea uolnus lympha longaeuus iapyx
<uerg. aen. 12.421>	ignorans subitoque omnis de corpore fugit
<uerg. aen. 12.422>	quippe dolor omnis stetit imo uolnere sanguis;
<uerg. aen. 12.423>	iamque secuta manum nullo cogente sagitta
<uerg. aen. 12.424>	excidit atque nouae rediere in pristina uires.
<uerg. aen. 12.425>	"arma citi properate uiro! quid statis" iapyx
<uerg. aen. 12.426>	conclamat primusque animos adcendit in hostem.
<uerg. aen. 12.427>	"non haec humanis opibus non arte magistra
<uerg. aen. 12.428>	proueniunt neque te aenea mea dextera seruat
<uerg. aen. 12.429>	maior agit deus atque opera ad maiora remittit."
<uerg. aen. 12.430>	ille auidus pugnae suras incluserat auro
<uerg. aen. 12.431>	hinc atque hinc oditque moras hastamque coruscat.
<uerg. aen. 12.432>	postquam habilis lateri clipeus loricaque tergo est
<uerg. aen. 12.433>	ascanium fusis circum complectitur armis
<uerg. aen. 12.434>	summaque per galeam delibans oscula fatur
<uerg. aen. 12.435>	"disce puer uirtutem ex me uerumque laborem
<uerg. aen. 12.436>	fortunam ex aliis. nunc te mea dextera bello
<uerg. aen. 12.437>	defensum dabit et magna inter praemia ducet.
<uerg. aen. 12.438>	tu facito mox cum matura adoleuerit aetas
<uerg. aen. 12.439>	sis memor et te animo repetentem exempla tuorum
<uerg. aen. 12.440>	et pater aeneas et auunculus excitet hector."
<uerg. aen. 12.441>	haec ubi dicta dedit portis sese extulit ingens
<uerg. aen. 12.442>	telum immane manu quatiens; simul agmine denso
<uerg. aen. 12.443>	antheusque mnestheusque ruunt omnisque relictis
<uerg. aen. 12.444>	turba fluit castris tum caeco puluere campus
<uerg. aen. 12.445>	miscetur pulsuque pedum tremit excita tellus.
<uerg. aen. 12.446>	uidit ab aduerso uenientis aggere turnus
<uerg. aen. 12.447>	uidere ausonii gelidusque per ima cucurrit
<uerg. aen. 12.448>	ossa tremor prima ante omnis iuturna latinos
<uerg. aen. 12.449>	audiit adgnouitque sonum et tremefacta refugit.
<uerg. aen. 12.450>	ille uolat campoque atrum rapit agmen aperto.
<uerg. aen. 12.451>	qualis ubi ad terras abrupto sidere nimbus
<uerg. aen. 12.452>	it mare per medium; miseris heu praescia longe
<uerg. aen. 12.453>	horrescunt corda agricolis dabit ille ruinas
<uerg. aen. 12.454>	arboribus stragemque satis ruet omnia late;
<uerg. aen. 12.455>	ante uolant sonitumque ferunt ad litora uenti
<uerg. aen. 12.456>	talis in aduersos ductor rhoeteius hostis
<uerg. aen. 12.457>	agmen agit densi cuneis se quisque coactis
<uerg. aen. 12.458>	adglomerant. ferit ense grauem thymbraeus osirim
<uerg. aen. 12.459>	archetium mnestheus epulonem obtruncat achates
<uerg. aen. 12.460>	ufentemque gyas; cadit ipse tolumnius augur
<uerg. aen. 12.461>	primus in aduersos telum qui torserat hostis.
<uerg. aen. 12.462>	tollitur in caelum clamor uersique uicissim
<uerg. aen. 12.463>	puluerulenta fuga rutuli dant terga per agros.
<uerg. aen. 12.464>	ipse neque auersos dignatur sternere morti
<uerg. aen. 12.465>	nec pede congressos aequo nec tela ferentis
<uerg. aen. 12.466>	insequitur solum densa in caligine turnum
<uerg. aen. 12.467>	uestigat lustrans solum in certamina poscit.
<uerg. aen. 12.468>	hoc concussa metu mentem iuturna uirago
<uerg. aen. 12.469>	aurigam turni media inter lora metiscum
<uerg. aen. 12.470>	excutit et longe lapsum temone relinquit
<uerg. aen. 12.471>	ipsa subit manibusque undantis flectit habenas
<uerg. aen. 12.472>	cuncta gerens uocemque et corpus et arma metisci.
<uerg. aen. 12.473>	nigra uelut magnas domini cum diuitis aedes
<uerg. aen. 12.474>	peruolat et pennis alta atria lustrat hirundo
<uerg. aen. 12.475>	pabula parua legens nidisque loquacibus escas
<uerg. aen. 12.476>	et nunc porticibus uacuis nunc umida circum
<uerg. aen. 12.477>	stagna sonat similis medios iuturna per hostis
<uerg. aen. 12.478>	fertur equis rapidoque uolans obit omnia curru
<uerg. aen. 12.479>	iamque hic germanum iamque hic ostentat ouantem
<uerg. aen. 12.480>	nec conferre manum patitur uolat auia longe.
<uerg. aen. 12.481>	haud minus aeneas tortos legit obuius orbes
<uerg. aen. 12.482>	uestigatque uirum et disiecta per agmina magna
<uerg. aen. 12.483>	uoce uocat. quotiens oculos coniecit in hostem
<uerg. aen. 12.484>	alipedumque fugam cursu temptauit equorum
<uerg. aen. 12.485>	auersos totiens currus iuturna retorsit.
<uerg. aen. 12.486>	heu quid agat uario nequiquam fluctuat aestu
<uerg. aen. 12.487>	diuersaeque uocant animum in contraria curae.
<uerg. aen. 12.488>	huic messapus uti laeua duo forte gerebat
<uerg. aen. 12.489>	lenta leuis cursu praefixa hastilia ferro
<uerg. aen. 12.490>	horum unum certo contorquens dirigit ictu.
<uerg. aen. 12.491>	substitit aeneas et se collegit in arma
<uerg. aen. 12.492>	poplite subsidens; apicem tamen incita summum
<uerg. aen. 12.493>	hasta tulit summasque excussit uertice cristas.
<uerg. aen. 12.494>	tum uero adsurgunt irae; insidiisque subactus
<uerg. aen. 12.495>	diuersos ubi sensit equos currumque referri
<uerg. aen. 12.496>	multa iouem et laesi testatus foederis aras
<uerg. aen. 12.497>	iam tandem inuadit medios et marte secundo
<uerg. aen. 12.498>	terribilis saeuam nullo discrimine caedem
<uerg. aen. 12.499>	suscitat irarumque omnis effundit habenas.
<uerg. aen. 12.500>	quis mihi nunc tot acerba deus quis carmine caedes
<uerg. aen. 12.501>	diuersas obitumque ducum quos aequore toto
<uerg. aen. 12.502>	inque uicem nunc turnus agit nunc troius heros
<uerg. aen. 12.503>	expediat tanton placuit concurrere motu.
<uerg. aen. 12.504>	iuppiter aeterna gentis in pace futuras
<uerg. aen. 12.505>	aeneas rutulum sucronem ea prima ruentis
<uerg. aen. 12.506>	pugna loco statuit teucros haud multa morantem
<uerg. aen. 12.507>	excipit in latus et qua fata celerrima crudum
<uerg. aen. 12.508>	transadigit costas et cratis pectoris ensem.
<uerg. aen. 12.509>	turnus equo deiectum amycum fratremque dioren
<uerg. aen. 12.510>	congressus pedes hunc uenientem cuspide longa
<uerg. aen. 12.511>	hunc mucrone ferit curruque abscisa duorum
<uerg. aen. 12.512>	suspendit capita et rorantia sanguine portat.
<uerg. aen. 12.513>	ille talon tanaimque neci fortemque cethegum
<uerg. aen. 12.514>	tris uno congressu et maestum mittit oniten
<uerg. aen. 12.515>	nomen echionium matrisque genus peridiae
<uerg. aen. 12.516>	hic fratres lycia missos et apollinis agris
<uerg. aen. 12.517>	et iuuenem exosum nequiquam bella menoeten
<uerg. aen. 12.518>	arcada piscosae cui circum flumina lernae
<uerg. aen. 12.519>	ars fuerat pauperque domus nec nota potentum
<uerg. aen. 12.520>	munera conductaque pater tellure serebat.
<uerg. aen. 12.521>	ac uelut immissi diuersis partibus ignes
<uerg. aen. 12.522>	arentem in siluam et uirgulta sonantia lauro
<uerg. aen. 12.523>	aut ubi decursu rapido de montibus altis
<uerg. aen. 12.524>	dant sonitum spumosi amnes et in aequora currunt
<uerg. aen. 12.525>	quisque suum populatus iter non segnius ambo
<uerg. aen. 12.526>	aeneas turnusque ruunt per proelia; nunc nunc
<uerg. aen. 12.527>	fluctuat ira intus rumpuntur nescia uinci
<uerg. aen. 12.528>	pectora nunc totis in uolnera uiribus itur.
<uerg. aen. 12.529>	murranum hic atauos et auorum antiqua sonantem
<uerg. aen. 12.530>	nomina per regesque actum genus omne latinos
<uerg. aen. 12.531>	praecipitem scopulo atque ingentis turbine saxi
<uerg. aen. 12.532>	excutit effunditque solo hunc lora et iuga subter
<uerg. aen. 12.533>	prouoluere rotae crebro super ungula pulsu
<uerg. aen. 12.534>	incita nec domini memorum proculcat equorum.
<uerg. aen. 12.535>	ille ruenti hyllo animisque immane frementi
<uerg. aen. 12.536>	occurrit telumque aurata ad tempora torquet
<uerg. aen. 12.537>	olli per galeam fixo stetit hasta cerebro.
<uerg. aen. 12.538>	dextera nec tua te graium fortissime cretheu
<uerg. aen. 12.539>	eripuit turno. nec di texere cupencum
<uerg. aen. 12.540>	aenea ueniente sui dedit obuia ferro
<uerg. aen. 12.541>	pectora nec misero clipei mora profuit aerei.
<uerg. aen. 12.542>	te quoque laurentes uiderunt aeole campi
<uerg. aen. 12.543>	oppetere et late terram consternere tergo
<uerg. aen. 12.544>	occidis argiuae quem non potuere phalanges
<uerg. aen. 12.545>	sternere nec priami regnorum euersor achilles;
<uerg. aen. 12.546>	hic tibi mortis erant metae domus alta sub ida
<uerg. aen. 12.547>	lyrnesi domus alta solo laurente sepulchrum.
<uerg. aen. 12.548>	totae adeo conuersae acies omnesque latini
<uerg. aen. 12.549>	omnes dardanidae mnestheus acerque serestus
<uerg. aen. 12.550>	et messapus equum domitor et fortis asilas
<uerg. aen. 12.551>	tuscorumque phalanx euandrique arcades alae
<uerg. aen. 12.552>	pro se quisque uiri summa nituntur opum ui
<uerg. aen. 12.553>	nec mora nec requies uasto certamine tendunt.
<uerg. aen. 12.554>	hic mentem aeneae genetrix pulcherrima misit
<uerg. aen. 12.555>	iret ut ad muros urbique aduerteret agmen
<uerg. aen. 12.556>	ocius et subita turbaret clade latinos.
<uerg. aen. 12.557>	ille ut uestigans diuersa per agmina turnum
<uerg. aen. 12.558>	huc atque huc acies circumtulit aspicit urbem
<uerg. aen. 12.559>	immunem tanti belli atque impune quietam.
<uerg. aen. 12.560>	continuo pugnae adcendit maioris imago
<uerg. aen. 12.561>	mnesthea sergestumque uocat fortemque serestum
<uerg. aen. 12.562>	ductores tumulumque capit quo cetera teucrum
<uerg. aen. 12.563>	concurrit legio nec scuta aut spicula densi
<uerg. aen. 12.564>	deponunt. celso medius stans aggere fatur
<uerg. aen. 12.565>	"nequa meis esto dictis mora; iuppiter hac stat
<uerg. aen. 12.566>	neu quis ob inceptum subitum mihi segnior ito.
<uerg. aen. 12.567>	urbem hodie causam belli regna ipsa latini
<uerg. aen. 12.568>	ni frenum accipere et uicti parere fatentur
<uerg. aen. 12.569>	eruam et aequa solo fumantia culmina ponam.
<uerg. aen. 12.570>	scilicet exspectem libeat dum proelia turno
<uerg. aen. 12.571>	nostra pati rursusque uelit concurrere uictus
<uerg. aen. 12.572>	hoc caput o ciues haec belli summa nefandi
<uerg. aen. 12.573>	ferte faces propere foedusque reposcite flammis."
<uerg. aen. 12.574>	dixerat atque animis pariter certantibus omnes
<uerg. aen. 12.575>	dant cuneum densaque ad muros mole feruntur.
<uerg. aen. 12.576>	scalae improuiso subitusque apparuit ignis.
<uerg. aen. 12.577>	discurrunt alii ad portas primosque trucidant
<uerg. aen. 12.578>	ferrum alii torquent et obumbrant aethera telis.
<uerg. aen. 12.579>	ipse inter primos dextram sub moenia tendit
<uerg. aen. 12.580>	aeneas magnaque incusat uoce latinum
<uerg. aen. 12.581>	testaturque deos iterum se ad proelia cogi
<uerg. aen. 12.582>	bis iam italos hostis haec altera foedera rumpi.
<uerg. aen. 12.583>	exoritur trepidos inter discordia ciuis
<uerg. aen. 12.584>	urbem alii reserare iubent et pandere portas
<uerg. aen. 12.585>	dardanidis ipsumque trahunt in moenia regem
<uerg. aen. 12.586>	arma ferunt alii et pergunt defendere muros.
<uerg. aen. 12.587>	inclusas ut cum latebroso in pumice pastor
<uerg. aen. 12.588>	uestigauit apes fumoque impleuit amaro
<uerg. aen. 12.589>	illae intus trepidae rerum per cerea castra
<uerg. aen. 12.590>	discurrunt magnisque acuunt stridoribus iras;
<uerg. aen. 12.591>	uoluitur ater odor tectis tum murmure caeco
<uerg. aen. 12.592>	intus saxa sonant uacuas it fumus ad auras.
<uerg. aen. 12.593>	accidit haec fessis etiam fortuna latinis
<uerg. aen. 12.594>	quae totam luctu concussit funditus urbem.
<uerg. aen. 12.595>	regina ut tectis uenientem prospicit hostem
<uerg. aen. 12.596>	incessi muros ignis ad tecta uolare
<uerg. aen. 12.597>	nusquam acies contra rutulas nulla agmina turni
<uerg. aen. 12.598>	infelix pugnae iuuenem in certamine credit
<uerg. aen. 12.599>	exstinctum et subito mentem turbata dolore
<uerg. aen. 12.600>	se causam clamat crimenque caputque malorum
<uerg. aen. 12.601>	multaque per maestum demens effata furorem
<uerg. aen. 12.602>	purpureos moritura manu discindit amictus
<uerg. aen. 12.603>	et nodum informis leti trabe nectit ab alta.
<uerg. aen. 12.604>	quam cladem miserae postquam accepere latinae
<uerg. aen. 12.605>	filia prima manu flauos lauinia crinis
<uerg. aen. 12.606>	et roseas laniata genas tum cetera circum
<uerg. aen. 12.607>	turba furit resonant late plangoribus aedes.
<uerg. aen. 12.608>	hinc totam infelix uolgatur fama per urbem.
<uerg. aen. 12.609>	demittunt mentes; it scissa ueste latinus
<uerg. aen. 12.610>	coniugis attonitus fatis urbisque ruina
<uerg. aen. 12.611>	canitiem immundo perfusam puluere turpans.
<uerg. aen. 12.612>	[multaque se incusat qui non acceperit ante
<uerg. aen. 12.613>	dardanium aenean generumque adsciuerit ultro.]
<uerg. aen. 12.614>	interea extremo bellator in aequore turnus
<uerg. aen. 12.615>	palantis sequitur paucos iam segnior atque
<uerg. aen. 12.616>	iam minus atque minus successu laetus equorum
<uerg. aen. 12.617>	attulit hunc illi caecis terroribus aura
<uerg. aen. 12.618>	commixtum clamorem adrectasque impulit aures
<uerg. aen. 12.619>	confusae sonus urbis et inlaetabile murmur.
<uerg. aen. 12.620>	"ei mihi! quid tanto turbantur moenia luctu
<uerg. aen. 12.621>	quisue ruit tantus diuersa clamor ab urbe"
<uerg. aen. 12.622>	sic ait adductisque amens subsistit habenis.
<uerg. aen. 12.623>	atque huic in faciem soror ut conuersa metisci
<uerg. aen. 12.624>	aurigae currumque et equos et lora regebat
<uerg. aen. 12.625>	talibus occurrit dictis "hac turne sequamur
<uerg. aen. 12.626>	troiugenas qua prima uiam uictoria pandit;
<uerg. aen. 12.627>	sunt alii qui tecta manu defendere possint.
<uerg. aen. 12.628>	ingruit aeneas italis et proelia miscet
<uerg. aen. 12.629>	et nos saeua manu mittamus funera teucris.
<uerg. aen. 12.630>	nec numero inferior pugnae nec honore recedes."
<uerg. aen. 12.631>	turnus ad haec
<uerg. aen. 12.632>	"o soror et dudum adgnoui cum prima per artem
<uerg. aen. 12.633>	foedera turbasti teque haec in bella dedisti
<uerg. aen. 12.634>	et nunc nequiquam fallis dea. sed quis olympo
<uerg. aen. 12.635>	demissam tantos uoluit te ferre labores
<uerg. aen. 12.636>	an fratris miseri letum ut crudele uideres
<uerg. aen. 12.637>	nam quid ago aut quae iam spondet fortuna salutem
<uerg. aen. 12.638>	uidi oculos ante ipse meos me uoce uocantem
<uerg. aen. 12.639>	murranum quo non superat mihi carior alter
<uerg. aen. 12.640>	oppetere ingentem atque ingenti uolnere uictum.
<uerg. aen. 12.641>	occidit infelix nostrum ne dedecus ufens
<uerg. aen. 12.642>	adspiceret; teucri potiuntur corpore et armis.
<uerg. aen. 12.643>	exscindine domos (id rebus defuit unum)
<uerg. aen. 12.644>	perpetiar dextra nec drancis dicta refellam
<uerg. aen. 12.645>	terga dabo et turnum fugientem haec terra uidebit
<uerg. aen. 12.646>	usque adeone mori miserum est uos o mihi manes
<uerg. aen. 12.647>	este boni quoniam superis auersa uoluntas!
<uerg. aen. 12.648>	sancta ad uos anima atque istius nescia culpae
<uerg. aen. 12.649>	descendam magnorum haud umquam indignus auorum.
<uerg. aen. 12.650>	uix ea fatus erat medios uolat ecce per hostis
<uerg. aen. 12.651>	uectus equo spumante saces aduersa sagitta
<uerg. aen. 12.652>	saucius ora ruitque implorans nomine turnum
<uerg. aen. 12.653>	"turne in te suprema salus miserere tuorum.
<uerg. aen. 12.654>	fulminat aeneas armis summasque minatur
<uerg. aen. 12.655>	deiecturum arces italum exscidioque daturum;
<uerg. aen. 12.656>	iamque faces ad tecta uolant. in te ora latini
<uerg. aen. 12.657>	in te oculos referunt; mussat rex ipse latinus
<uerg. aen. 12.658>	quos generos uocet aut quae sese ad foedera flectat.
<uerg. aen. 12.659>	praeterea regina tui fidissima dextra
<uerg. aen. 12.660>	occidit ipsa sua lucemque exterrita fugit.
<uerg. aen. 12.661>	soli pro portis messapus et acer atinas
<uerg. aen. 12.662>	sustentant aciem. circum hos utrimque phalanges
<uerg. aen. 12.663>	stant densae strictisque seges mucronibus horret
<uerg. aen. 12.664>	ferrea tu currum deserto in gramine uersas."
<uerg. aen. 12.665>	obstipuit uaria confusus imagine rerum
<uerg. aen. 12.666>	turnus et obtutu tacito stetit. aestuat ingens
<uerg. aen. 12.667>	uno in corde pudor mixtoque insania luctu
<uerg. aen. 12.668>	et furiis agitatus amor et conscia uirtus.
<uerg. aen. 12.669>	ut primum discussae umbrae et lux reddita menti
<uerg. aen. 12.670>	ardentis oculorum orbes ad moenia torsit
<uerg. aen. 12.671>	turbidus eque rotis magnam respexit ad urbem.
<uerg. aen. 12.672>	ecce autem flammis inter tabulata uolutus
<uerg. aen. 12.673>	ad caelum undabat uortex turrimque tenebat
<uerg. aen. 12.674>	turrim compactis trabibus quam eduxerat ipse
<uerg. aen. 12.675>	subdideratque rotas pontisque instrauerat altos.
<uerg. aen. 12.676>	"iam iam fata soror superant; absiste morari;
<uerg. aen. 12.677>	quo deus et quo dura uocat fortuna sequamur.
<uerg. aen. 12.678>	stat conferre manum aeneae stat quidquid acerbi est
<uerg. aen. 12.679>	morte pati; neque me indecorem germana uidebis
<uerg. aen. 12.680>	amplius. hunc oro sine me furere ante furorem."
<uerg. aen. 12.681>	dixit et e curru saltum dedit ocius aruis
<uerg. aen. 12.682>	perque hostis per tela ruit maestamque sororem
<uerg. aen. 12.683>	deserit ac rapido cursu media agmina rumpit.
<uerg. aen. 12.684>	ac ueluti montis saxum de uertice praeceps
<uerg. aen. 12.685>	cum ruit auulsum uento seu turbidus imber
<uerg. aen. 12.686>	proluit aut annis soluit sublapsa uetustas;
<uerg. aen. 12.687>	fertur in abruptum magno mons improbus actu
<uerg. aen. 12.688>	exsultatque solo siluas armenta uirosque
<uerg. aen. 12.689>	inuoluens secum disiecta per agmina turnus
<uerg. aen. 12.690>	sic urbis ruit ad muros ubi plurima fuso
<uerg. aen. 12.691>	sanguine terra madet striduntque hastilibus aurae
<uerg. aen. 12.692>	significatque manu et magno simul incipit ore
<uerg. aen. 12.693>	"parcite iam rutuli et uos tela inhibete latini;
<uerg. aen. 12.694>	quaecumque est fortuna mea est me uerius unum
<uerg. aen. 12.695>	pro uobis foedus luere et decernere ferro."
<uerg. aen. 12.696>	discessere omnes medii spatiumque dedere.
<uerg. aen. 12.697>	at pater aeneas audito nomine turni
<uerg. aen. 12.698>	deserit et muros et summas deserit arces
<uerg. aen. 12.699>	praecipitatque moras omnis opera omnia rumpit
<uerg. aen. 12.700>	laetitia exsultans horrendumque intonat armis;
<uerg. aen. 12.701>	quantus athos aut quantus eryx aut ipse coruscis
<uerg. aen. 12.702>	cum fremit ilicibus quantus gaudetque niuali
<uerg. aen. 12.703>	uertice se attollens pater appenninus ad auras.
<uerg. aen. 12.704>	iam uero et rutuli certatim et troes et omnes
<uerg. aen. 12.705>	conuertere oculos itali quique alta tenebant
<uerg. aen. 12.706>	moenia quique imos pulsabant ariete muros
<uerg. aen. 12.707>	armaque deposuere umeris. stupet ipse latinus
<uerg. aen. 12.708>	ingentis genitos diuersis partibus orbis
<uerg. aen. 12.709>	inter se coiisse uiros et cernere ferro.
<uerg. aen. 12.710>	atque illi ut uacuo patuerunt aequore campi
<uerg. aen. 12.711>	procursu rapido coniectis eminus hastis
<uerg. aen. 12.712>	inuadunt martem clipeis atque aere sonoro.
<uerg. aen. 12.713>	dat gemitum tellus; tum crebros ensibus ictus
<uerg. aen. 12.714>	congeminant fors et uirtus miscentur in unum.
<uerg. aen. 12.715>	ac uelut ingenti sila summoue taburno
<uerg. aen. 12.716>	cum duo conuersis inimica in proelia tauri
<uerg. aen. 12.717>	frontibus incurrunt; pauidi cessere magistri
<uerg. aen. 12.718>	stat pecus omne metu mutum mussantque iuuencae
<uerg. aen. 12.719>	quis nemori imperitet quem tota armenta sequantur;
<uerg. aen. 12.720>	illi inter sese multa ui uolnera miscent
<uerg. aen. 12.721>	cornuaque obnixi infigunt et sanguine largo
<uerg. aen. 12.722>	colla armosque lauant; gemitu nemus omne remugit
<uerg. aen. 12.723>	non alitur tros aeneas et daunius heros
<uerg. aen. 12.724>	concurrunt clipeis; ingens fragor aethera complet.
<uerg. aen. 12.725>	iuppiter ipse duas aequato examine lances
<uerg. aen. 12.726>	sustinet et fata imponit diuersa duorum
<uerg. aen. 12.727>	quem damnet labor et quo uergat pondere letum;
<uerg. aen. 12.728>	emicat hic impune putans et corpore toto
<uerg. aen. 12.729>	alte sublatum consurgit turnus in ensem
<uerg. aen. 12.730>	et ferit exclamant troes trepidique latini
<uerg. aen. 12.731>	arrectaeque amborum acies. at perfidus ensis
<uerg. aen. 12.732>	frangitur in medioque ardentem deserit ictu . . .
<uerg. aen. 12.733>	ni fuga subsidio subeat. fugit ocior euro
<uerg. aen. 12.734>	ut capulum ignotum dextramque aspexit inermem.
<uerg. aen. 12.735>	fama est praecipitem cum prima in proelia iunctos
<uerg. aen. 12.736>	conscendebat equos patrio mucrone relicto
<uerg. aen. 12.737>	dum trepidat ferrum aurigae rapuisse metisci.
<uerg. aen. 12.738>	idque diu dum terga dabant palantia teucri
<uerg. aen. 12.739>	suffecit postquam arma dei ad uolcania uentumst
<uerg. aen. 12.740>	mortalis mucro glacies ceu futilis ictu
<uerg. aen. 12.741>	dissiluit; fulua resplendent fragmina harena.
<uerg. aen. 12.742>	ergo amens diuersa fuga petit aequora turnus
<uerg. aen. 12.743>	et nunc huc inde huc incertos implicat orbes
<uerg. aen. 12.744>	undique enim densa teucri inclusere corona
<uerg. aen. 12.745>	atque hinc uasta palus hinc ardua moenia cingunt.
<uerg. aen. 12.746>	nec minus aeneas quamquam tardata sagitta
<uerg. aen. 12.747>	interdum genua impediunt cursumque recusant
<uerg. aen. 12.748>	insequitur trepidique pedem pede feruidus urget
<uerg. aen. 12.749>	inclusum ueluti siquando flumine nanctus
<uerg. aen. 12.750>	ceruum aut puniceae saeptum formidine pinnae
<uerg. aen. 12.751>	uenator cursu canis et latratibus instat;
<uerg. aen. 12.752>	ille autem insidiis et ripa territus alta
<uerg. aen. 12.753>	mille fugit refugitque uias; at uiuidus umber
<uerg. aen. 12.754>	haeret hians iam iamque tenet similisque tenenti
<uerg. aen. 12.755>	increpuit malis morsuque elusus inani est.
<uerg. aen. 12.756>	tum uero exoritur clamor ripaeque lacusque
<uerg. aen. 12.757>	responsant circa et caelum tonat omne tumultu.
<uerg. aen. 12.758>	ille simul fugiens rutulos simul increpat omnis
<uerg. aen. 12.759>	nomine quemque uocans notumque efflagitat ensem.
<uerg. aen. 12.760>	aeneas mortem contra praesensque minatur
<uerg. aen. 12.761>	exitium si quisquam adeat terretque trementis
<uerg. aen. 12.762>	excisurum urbem minitans et saucius instat.
<uerg. aen. 12.763>	quinque orbis explent cursu totidemque retexunt
<uerg. aen. 12.764>	huc illuc; neque enim leuia aut ludicra petuntur
<uerg. aen. 12.765>	praemia sed turni de uita et sanguine certant.
<uerg. aen. 12.766>	forte sacer fauno foliis oleaster amaris
<uerg. aen. 12.767>	hic steterat nautis olim uenerabile lignum
<uerg. aen. 12.768>	seruati ex undis ubi figere dona solebant
<uerg. aen. 12.769>	laurenti diuo et uotas suspendere uestes
<uerg. aen. 12.770>	sed stirpem teucri nullo discrimine sacrum
<uerg. aen. 12.771>	sustulerant puro ut possent concurrere campo.
<uerg. aen. 12.772>	hic hasta aeneae stabat huc impetus illam
<uerg. aen. 12.773>	detulerat fixam et lenta in radice tenebat.
<uerg. aen. 12.774>	incubuit uoluitque manu conuellere ferrum
<uerg. aen. 12.775>	dardanides teloque sequi quem prendere cursu
<uerg. aen. 12.776>	non poterat. tum uero amens formidine turnus
<uerg. aen. 12.777>	"faune precor miserere" inquit "tuque optima ferrum
<uerg. aen. 12.778>	terra tene colui uestros si semper honores
<uerg. aen. 12.779>	quos contra aeneadae bello fecere profanos."
<uerg. aen. 12.780>	dixit opemque dei non cassa in uota uocauit.
<uerg. aen. 12.781>	namque diu luctans lentoque in stirpe moratus
<uerg. aen. 12.782>	uiribus haud ullis ualuit discludere morsus
<uerg. aen. 12.783>	roboris aeneas. dum nititur acer et instat
<uerg. aen. 12.784>	rursus in aurigae faciem mutata metisci
<uerg. aen. 12.785>	procurrit fratrique ensem dea daunia reddit.
<uerg. aen. 12.786>	quod uenus audaci nymphae indignata licere
<uerg. aen. 12.787>	adcessit telumque alta ab radice reuellit.
<uerg. aen. 12.788>	olli sublimes armis animisque refecti
<uerg. aen. 12.789>	hic gladio fidens hic acer et arduus hasta
<uerg. aen. 12.790>	adsistunt contra certamina martis anheli.
<uerg. aen. 12.791>	iunonem interea rex omnipotentis olympi
<uerg. aen. 12.792>	adloquitur fulua pugnas de nube tuentem
<uerg. aen. 12.793>	"qua iam finis erit coniunx quid denique restat
<uerg. aen. 12.794>	indigetem aenean scis ipsa et scire fateris
<uerg. aen. 12.795>	deberi caelo fatisque ad sidera tolli.
<uerg. aen. 12.796>	quid struis aut qua spe gelidis in nubibus haeres
<uerg. aen. 12.797>	mortalin decuit uiolari uolnere diuom
<uerg. aen. 12.798>	aut ensem (quid enim sine te iuturna ualeret)
<uerg. aen. 12.799>	ereptum reddi turno et uim crescere uictis
<uerg. aen. 12.800>	desine iam tandem precibusque inflectere nostris
<uerg. aen. 12.801>	[ni te tantus edit tacitam dolor et mihi curae
<uerg. aen. 12.802>	saepe tuo dulci tristes ex ore recursent]
<uerg. aen. 12.803>	uentum ad supremum est. terris agitare uel undis
<uerg. aen. 12.804>	troianos potuisti infandum adcendere bellum
<uerg. aen. 12.805>	deformare domum et luctu miscere hymenaeos
<uerg. aen. 12.806>	ulterius temptare ueto." sic iuppiter orsus;
<uerg. aen. 12.807>	sic dea submisso contra saturnia uoltu
<uerg. aen. 12.808>	"ista quidem quia nota mihi tua magne uoluntas
<uerg. aen. 12.809>	iuppiter et turnum et terras inuita reliqui;
<uerg. aen. 12.810>	nec tu me aeria solam nunc sede uideres
<uerg. aen. 12.811>	digna indigna pati sed flammis cincta sub ipsa
<uerg. aen. 12.812>	starem acie traheremque inimica in proelia teucros.
<uerg. aen. 12.813>	iuturnam misero fateor succurrere fratri
<uerg. aen. 12.814>	suasi et pro uita maiora audere probaui
<uerg. aen. 12.815>	non ut tela tamen non ut contenderet arcum
<uerg. aen. 12.816>	adiuro stygii caput implacabile fontis
<uerg. aen. 12.817>	una superstitio superis quae reddita diuis.
<uerg. aen. 12.818>	et nunc cedo equidem pugnasque exosa relinquo.
<uerg. aen. 12.819>	illud te nulla fati quod lege tenetur
<uerg. aen. 12.820>	pro latio obtestor pro maiestate tuorum
<uerg. aen. 12.821>	cum iam conubis pacem felicibus esto
<uerg. aen. 12.822>	component cum iam leges et foedera iungent
<uerg. aen. 12.823>	ne uetus indigenas nomen mutare latinos
<uerg. aen. 12.824>	neu troas fieri iubeas teucrosque uocari
<uerg. aen. 12.825>	aut uocem mutare uiros aut uertere uestem.
<uerg. aen. 12.826>	sit latium sint albani per saecula reges
<uerg. aen. 12.827>	sit romana potens itala uirtute propago
<uerg. aen. 12.828>	occidit occideritque sinas cum nomine troia."
<uerg. aen. 12.829>	olli subridens hominum rerumque repertor
<uerg. aen. 12.830>	"es germana iouis saturnique altera proles
<uerg. aen. 12.831>	irarum tantos uoluis sub pectore fluctus.
<uerg. aen. 12.832>	uerum age et inceptum frustra submitte furorem
<uerg. aen. 12.833>	do quod uis et me uictusque uolensque remitto.
<uerg. aen. 12.834>	sermonem ausonii patrium moresque tenebunt
<uerg. aen. 12.835>	utque est nomen erit; commixti corpore tantum
<uerg. aen. 12.836>	subsident teucri. morem ritusque sacrorum
<uerg. aen. 12.837>	adiciam faciamque omnis uno ore latinos.
<uerg. aen. 12.838>	hinc genus ausonio mixtum quod sanguine surget
<uerg. aen. 12.839>	supra homines supra ire deos pietate uidebis
<uerg. aen. 12.840>	nec gens ulla tuos aeque celebrabit honores."
<uerg. aen. 12.841>	adnuit his iuno et mentem laetata retorsit.
<uerg. aen. 12.842>	interea excedit caelo nubemque relinquit.
<uerg. aen. 12.843>	his actis aliud genitor secum ipse uolutat
<uerg. aen. 12.844>	iuturnamque parat fratris dimittere ab armis.
<uerg. aen. 12.845>	dicuntur geminae pestes cognomine dirae
<uerg. aen. 12.846>	quas et tartaream nox intempesta megaeram
<uerg. aen. 12.847>	uno eodemque tulit partu paribusque reuinxit
<uerg. aen. 12.848>	serpentum spiris uentosasque addidit alas.
<uerg. aen. 12.849>	hae iouis ad solium saeuique in limine regis
<uerg. aen. 12.850>	adparent acuuntque metum mortalibus aegris
<uerg. aen. 12.851>	siquando letum horrificum morbosque deum rex
<uerg. aen. 12.852>	molitur meritas aut bello territat urbes.
<uerg. aen. 12.853>	harum unam celerem demisit ab aethere summo
<uerg. aen. 12.854>	iuppiter inque omen iuturnae occurrere iussit.
<uerg. aen. 12.855>	illa uolat celerique ad terram turbine fertur.
<uerg. aen. 12.856>	non secus ac neruo per nubem impulsa sagitta
<uerg. aen. 12.857>	armatam saeui parthus quam felle ueneni
<uerg. aen. 12.858>	parthus siue cydon telum immedicabile torsit
<uerg. aen. 12.859>	stridens et celeris incognita transilit umbras
<uerg. aen. 12.860>	talis se sata nocte tulit terrasque petiuit.
<uerg. aen. 12.861>	postquam acies uidet iliacas atque agmina turni
<uerg. aen. 12.862>	alitis in paruae subitam conlecta figuram
<uerg. aen. 12.863>	quae quondam in bustis aut culminibus desertis
<uerg. aen. 12.864>	nocte sedens serum canit importuna per umbras
<uerg. aen. 12.865>	hanc uersa in faciem turni se pestis ob ora
<uerg. aen. 12.866>	fertque refertque sonans clipeumque euerberat alis.
<uerg. aen. 12.867>	olli membra nouus soluit formidine torpor
<uerg. aen. 12.868>	adrectaeque horrore comae et uox faucibus haesit.
<uerg. aen. 12.869>	at procul ut dirae stridorem adgnouit et alas
<uerg. aen. 12.870>	infelix crinis scindit iuturna solutos
<uerg. aen. 12.871>	unguibus ora soror foedans et pectora pugnis
<uerg. aen. 12.872>	"quid nunc te tua turne potest germana iuuare
<uerg. aen. 12.873>	aut quid iam durae superat mihi qua tibi lucem
<uerg. aen. 12.874>	arte morer talin possum me opponere monstro
<uerg. aen. 12.875>	iam iam linquo acies. ne me terrete timentem
<uerg. aen. 12.876>	obscenae uolucres alarum uerbera nosco
<uerg. aen. 12.877>	letalemque sonum nec fallunt iussa superba
<uerg. aen. 12.878>	magnanimi iouis. haec pro uirginitate reponit
<uerg. aen. 12.879>	quo uitam dedit aeternam cur mortis ademptast
<uerg. aen. 12.880>	condicio possem tantos finire dolores
<uerg. aen. 12.881>	nunc certe et misero fratri comes ire per umbras!
<uerg. aen. 12.882>	immortalis ego aut quicquam mihi dulce meorum
<uerg. aen. 12.883>	te sine frater erit o quae satis ima dehiscet
<uerg. aen. 12.884>	terra mihi manisque deam demittet ad imos"
<uerg. aen. 12.885>	tantum effata caput glauco contexit amictu
<uerg. aen. 12.886>	multa gemens et se fluuio dea condidit alto.
<uerg. aen. 12.887>	aeneas instat contra telumque coruscat
<uerg. aen. 12.888>	ingens arboreum et saeuo sic pectore fatur
<uerg. aen. 12.889>	"quae nunc deinde mora est aut quid iam turne retractas
<uerg. aen. 12.890>	non cursu saeuis certandum est comminus armis.
<uerg. aen. 12.891>	uerte omnis tete in facies et contrahe quidquid
<uerg. aen. 12.892>	siue animis siue arte uales; opta ardua pennis
<uerg. aen. 12.893>	astra sequi clausumue caua te condere terra."
<uerg. aen. 12.894>	ille caput quassans " non me tua feruida terrent
<uerg. aen. 12.895>	dicta ferox di me terrent et iuppiter hostis."
<uerg. aen. 12.896>	nec plura effatus saxum circumspicit ingens
<uerg. aen. 12.897>	saxum antiquum ingens campo quod forte iacebat
<uerg. aen. 12.898>	limes agro positus litem ut discerneret aruis.
<uerg. aen. 12.899>	uix illud lecti bis sex ceruice subirent
<uerg. aen. 12.900>	qualia nunc hominum producit corpora tellus
<uerg. aen. 12.901>	ille manu raptum trepida torquebat in hostem
<uerg. aen. 12.902>	altior insurgens et cursu concitus heros.
<uerg. aen. 12.903>	sed neque currentem se nec cognoscit euntem
<uerg. aen. 12.904>	tollentemue manus saxumue immane mouentem;
<uerg. aen. 12.905>	genua labant gelidus concreuit frigore sanguis.
<uerg. aen. 12.906>	tum lapis ipse uiri uacuum per inane uolutus
<uerg. aen. 12.907>	nec spatium euasit totum neque pertulit ictum.
<uerg. aen. 12.908>	ac uelut in somnis oculos ubi languida pressit
<uerg. aen. 12.909>	nocte quies nequiquam auidos extendere cursus
<uerg. aen. 12.910>	uelle uidemur et in mediis conatibus aegri
<uerg. aen. 12.911>	succidimus non lingua ualet non corpore notae
<uerg. aen. 12.912>	sufficiunt uires nec uox aut uerba sequuntur
<uerg. aen. 12.913>	sic turno quacumque uiam uirtute petiuit
<uerg. aen. 12.914>	successum dea dira negat. tum pectore sensus
<uerg. aen. 12.915>	uertuntur uarii. rutulos aspectat et urbem
<uerg. aen. 12.916>	cunctaturque metu letumque instare tremescit;
<uerg. aen. 12.917>	nec quo se eripiat nec qua ui tendat in hostem
<uerg. aen. 12.918>	nec currus usquam uidet aurigamue sororem.
<uerg. aen. 12.919>	cunctanti telum aeneas fatale coruscat
<uerg. aen. 12.920>	sortitus fortunam oculis et corpore toto
<uerg. aen. 12.921>	eminus intorquet. murali concita numquam
<uerg. aen. 12.922>	tormento sic saxa fremunt nec fulmine tanti
<uerg. aen. 12.923>	dissultant crepitus. uolat atri turbinis instar
<uerg. aen. 12.924>	exitium dirum hasta ferens orasque recludit
<uerg. aen. 12.925>	loricae et clipei extremos septemplicis orbes.
<uerg. aen. 12.926>	per medium stridens transit femur. incidit ictus
<uerg. aen. 12.927>	ingens ad terram duplicato poplite turnus.
<uerg. aen. 12.928>	consurgunt gemitu rutuli totusque remugit
<uerg. aen. 12.929>	mons circum et uocem late nemora alta remittunt
<uerg. aen. 12.930>	ille humilis supplexque oculos dextramque precantem
<uerg. aen. 12.931>	protendens "equidem merui nec deprecor" inquit
<uerg. aen. 12.932>	"utere sorte tua. miseri te siqua parentis
<uerg. aen. 12.933>	tangere cura potest oro (fuit et tibi talis
<uerg. aen. 12.934>	anchises genitor) dauni miserere senectae
<uerg. aen. 12.935>	et me seu corpus spoliatum lumine mauis
<uerg. aen. 12.936>	redde meis. uicisti et uictum tendere palmas
<uerg. aen. 12.937>	ausonii uidere; tua est lauinia coniunx
<uerg. aen. 12.938>	ulterius ne tende odiis." stetit acer in armis
<uerg. aen. 12.939>	aeneas uoluens oculos dextramque repressit;
<uerg. aen. 12.940>	et iam iamque magis cunctantem flectere sermo
<uerg. aen. 12.941>	coeperat infelix umero cum apparuit alto
<uerg. aen. 12.942>	balteus et notis fulserunt cingula bullis
<uerg. aen. 12.943>	pallantis pueri uictum quem uolnere turnus
<uerg. aen. 12.944>	strauerat atque umeris inimicum insigne gerebat.
<uerg. aen. 12.945>	ille oculis postquam saeui monimenta doloris
<uerg. aen. 12.946>	exuuiasque hausit furiis accensus et ira
<uerg. aen. 12.947>	terribilis "tune hinc spoliis indute meorum
<uerg. aen. 12.948>	eripiare mihi pallas te hoc uolnere pallas
<uerg. aen. 12.949>	immolat et poenam scelerato ex sanguine sumit"
<uerg. aen. 12.950>	hoc dicens ferrum aduerso sub pectore condit
<uerg. aen. 12.951>	feruidus. ast illi soluuntur frigore membra
<uerg. aen. 12.952>	uitaque cum gemitu fugit indignata sub umbras.

